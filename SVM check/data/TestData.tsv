	sentiment	news
0		ঢাকা শহরের বিভিন্ন আবাসিক এলাকায় অবৈধভাবে গড়ে ওঠা বাণিজ্যিক ভবন সরিয়ে নেওয়ার একটি প্রক্রিয়া চলছে। অননুমোদিত স্থাপনা ও আবাসিক এলাকার সঙ্গে অসামঞ্জস্যপূর্ণ স্থাপনাগুলো সরিয়ে আবাসিক এলাকার সুষ্ঠু সামাজিক পরিবেশ ফিরে আসুক, এটা সবারই চাওয়া। তবে সেটা করা উচিত নগর–পরিকল্পনার আধুনিক ধারণা ও আবাসিক এলাকাগুলোর বর্তমান বাস্তবতা বিবেচনায় নিয়ে।আধুনিক নগর-পরিকল্পনায় আবাসিক এলাকা শুধু আবাসনের ব্যবস্থা নয়, বরং একটি ‘টেকসই সামাজিক’ পরিবেশ। বাসিন্দাদের চাহিদা অনুযায়ী সামাজিক সুযোগ-সুবিধা, গণপরিসর, প্রাত্যহিক কেনাকাটা, প্রাথমিক শিক্ষা, স্বাস্থ্যসেবা, বাজার ইত্যাদি সুবিধা থাকে। আমাদের পরিকল্পিত আবাসিক এলাকাগুলো নিয়ে কিছু প্রশ্ন থেকেই যায়। প্রথমত, আবাসিক এলাকাগুলো যে–সংখ্যক বাসিন্দার বিবেচনায় তৈরি করা হয়েছিল, সেই অনুপাতে সামাজিক সুযোগ-সুবিধা রাখা হয়েছিল কি? অথবা, বর্তমানে যত মানুষ বাস করে, তাদের চাহিদা অনুযায়ী সামাজিক সুযোগ-সুবিধা আছে কি?ধরা যাক ধানমন্ডি আবাসিক এলাকার কথা। কেমন ছিল এর পরিকল্পনা? ১৯৫০ সালে পূর্ত বিভাগ ৫০০ একর জমির ওপর উচ্চবিত্তদের আবাসনের জন্য ধানমন্ডি আবাসিক এলাকায় ১ হাজার ৮৫টি প্লট তৈরি করে। মূলত সরকারি আমলা, মন্ত্রী, জনপ্রতিনিধি, ব্যবসায়ী, সরকারি কর্মকর্তা ও বিভিন্ন পেশাজীবীকে এসব প্লট বরাদ্দ দেওয়া হয়। শুরুতে এক বিঘার একেকটি প্লটের সামনে বাগানসহ দোতলা বাড়ির কথা বিবেচনা করে এই আবাসিক এলাকা ১৫ থেকে ২০ হাজার মানুষের জন্য পরিকল্পনা করা হয়। সেখানে ৬১ শতাংশ ভূমি আবাসিক প্লট, ৯ দশমিক ২ শতাংশ লেক, ৯ দশমিক ২ শতাংশ উন্মুক্ত স্থান, ১৮ শতাংশ রাস্তা, ৪ দশমিক ৭ শতাংশ মসজিদ এবং ৪ দশমিক ২ শতাংশ স্কুলের ব্যবস্থা রেখে পরিকল্পনা করা হয়। সে সময় অন্যান্য সামাজিক সুযোগ-সুবিধা অথবা প্রাত্যহিক জীবনের চাহিদা অনুয়ায়ী কেনাকাটা, সামাজিক কর্মকাণ্ড এখানে বিবেচনায় আনা হয়নি। বিশুদ্ধ আবাসিক এলাকার এই ধারণা বর্তমানে অচল, একে নিরুৎসাহিত করা হয়। কারণ, এতে সোশ্যাল সেগ্রিগেশন বাড়ে, বৈষম্য তৈরি হয়, শহরের রাস্তার ওপর মাত্রাতিরিক্ত চাপ তৈরি হয়।আবাসিক এলাকায় অনিয়ন্ত্রিত ও অপরিকল্পিতভাবে বাণিজ্যিক কর্মকাণ্ডের কারণে কী ধরনের নেতিবাচক প্রভাব পড়ে, তা নিয়ে প্রচুর গবেষণা হয়েছে। বাংলাদেশ ইনস্টিটিউট অব প্ল্যানার্সের (বিআইপি) গবেষণা জার্নালে এ বিষয়ে, বিশেষত ধানমন্ডির বিষয়ে গবেষণালব্ধ যেসব ফলাফল এসেছিল, তার মধ্যে নিচের বিষয়গুলো গুরুত্বপূর্ণ।প্রথমত, দফায়-দফায় সরকারি সিদ্ধান্ত পরিবর্তনের কারণে ধানমন্ডি আবাসিক এলাকার প্লট বিভক্ত হয়েছে। বেশির ভাগ এক বিঘার প্লট ভাগ হয়ে পাঁচ কাঠার প্লটে পরিণত হয়েছে, ইমারতের উচ্চতা দুই তলা থেকে ছয় তলায় রূপান্তরিত হয়েছে। এতে এলাকায় পরিবারের সংখ্যা ও মোট জনসংখ্যা বেড়েছে। কিন্তু গণপরিসর ও নাগরিক সুবিধা আনুপাতিক হারে বাড়েনি বরং অনেক ক্ষেত্রে কমেছে। আজ ধানমন্ডির দেড় লাখ মানুষের জন্য আইনত সেই পরিমাণ সুযোগ-সুবিধা আছে, যা ২০ হাজার মানুষের জন্য ছিল।দ্বিতীয়ত, কোনো গবেষণা ছাড়া এলাকার সত্যিকার চাহিদা নিরূপণ না করে সাতমসজিদ রোড, মিরপুর রোড, ২৭ নম্বর রোড ও ২ নম্বর রোডের প্লট কোনো ধরনের ‘নীতিমালা’ ছাড়াই বাণিজ্যিক প্লট হিসেবে ঘোষণা করার ফলে এমন ধরনের ভূমি বা ভবন ব্যবহার করা হয়েছে, যা আবাসিক এলাকার সঙ্গে সামঞ্জস্যপূর্ণ নয়। ভূমি বা ভবন ব্যবহারের ধরন এমন যে শহরের অন্যান্য এলাকা থেকেও মানুষ ও গাড়ি আসতে উৎসাহিত করে। এই রাস্তাগুলো ধারণক্ষমতার তুলনায় দ্বিগুণেরও বেশি গাড়ি বহন করে। প্রধান সড়কে দেখা যায় ৫৬ দশমিক ৯৪ শতাংশ গাড়ি এলাকার বাইরে থেকে আসে।তৃতীয়ত, একটা গবেষণা থেকে দেখা যায়, ৪০ দশমিক ৬৮ শতাংশ প্লটে পার্কিং থাকলেও তা অনুমোদিত পার্কিংয়ের তুলনায় কম, পার্কিংয়ের স্থান বাণিজ্যিক কাজে ব্যবহৃত হয়। শুধু ১২ দশমিক ১৭ শতাংশ প্লটে বেসমেন্ট পার্কিং আছে আর ৪৬ দশমিক ৬১ শতাংশ প্লটের আইনসম্মত পার্কিং ছিল না।নগর-পরিকল্পনার সূচক ও ড্যাপের রিপোর্ট অনুযায়ী, ১২ হাজার ৫০০ মানুষের জন্য কমপক্ষে দুই বা সর্বোচ্চ তিনটি প্রাথমিক বিদ্যালয়ের প্রয়োজন হবে। সুতরাং ধানমন্ডি এলাকায় ২০০৮ সালের হিসাব অনুযায়ী দেড় লাখ মানুষের জন্য শুধু স্থানীয় প্রয়োজন মেটাতে ২৪ থেকে ৩৬টি প্রাথমিক বিদ্যালয় দরকার।বিশুদ্ধ আবাসিক এলাকা উন্নয়নের ধারণাটি এখন সেকেলে হিসেবে বিবেচিত। এখন একে নিরুৎসাহিত করা হয়; অন্ততপক্ষে ৩০ শতাংশ প্লটের অনাবাসিক-মিশ্র ব্যবহারকে উৎসাহিত করা হয়। তবে সেসব ব্যবহার অবশ্যই আবাসিক ব্যবহারের সঙ্গে পরিপূরক হতে হবে। আধুনিক নগর-পরিকল্পনার স্মার্ট সিটি, টি ও ডি ইত্যাদি ধারণাও মিশ্র ভূমি ব্যবহারের কথা বলে। কিন্তু কারণ কী? গাড়িশিল্প বিকাশের সঙ্গে সঙ্গে উন্নত বিশ্বে একসময় ব্যক্তিগত গাড়িনির্ভর শহর তৈরি করা হতো। ভূমি ব্যবহার পরিকল্পনা ও বাস্তবায়নের ক্ষেত্রে ‘একক-কার্যভিত্তিক (mono-functional)’ এলাকা গড়ে তোলার মাধ্যমে নগর-পরিকল্পনা করা হতো। ফলে আবাসিক, বাণিজ্যিক, শিক্ষা, স্বাস্থ্যসেবা, বিনোদন, কেনাকাটার জন্য মার্কেট, বাজার, শিল্প, প্রাতিষ্ঠানিক ইত্যাদি প্রতিটি এলাকা আলাদা করে পরিকল্পনা ও উন্নয়ন করা হতো। ফলে মানুষের আবাসিক এলাকা তার কর্মক্ষেত্র, সামাজিক ও দৈনন্দিন ব্যবহার্য কাজের জায়গা থেকে আলাদা হয়ে যায়। প্রতিদিনের কাজ সম্পাদনের জন্য মানুষ সড়ক ও গাড়িনির্ভর হয়ে পড়ে।আধুনিক নগর-পরিকল্পনায় পরস্পর পরিপূরক এমন ধরনের ভূমি ব্যবহারগুলোকে কাছাকাছি রেখে ভূমি ব্যবহার পরিকল্পনা প্রণয়ন করাকে উৎসাহিত করা হয়ে থাকে। এতে গাড়ি ব্যবহারের ওপর নির্ভরতা কমে এবং নগরকে পথচারীবান্ধব হিসেবে গড়ে পরিকল্পনা ও উন্নয়ন করা হয়। বর্তমানে পথচারীবান্ধব শহর, জ্বালানিসাশ্রয়ী যোগাযোগব্যবস্থা, মিশ্র ভূমি ব্যবহার ইত্যাদি স্মার্ট সিটির গুরুত্বপূর্ণ উপাদান।আবাসিক এলাকায় অননুমোদিত ভূমি বা ভবন ব্যবহার বন্ধ হোক, এটা আমরা সবাই চাই। কিন্তু আবাসিক এলাকায় বসবাসকারী জনগণের কিছু সামাজিক ও নিত্যদিনের প্রয়োজন আছে, যা ওই এলাকায় স্থানীয়ভাবেই মেটাতে হবে। আবাসিক এলাকায় পরস্পরের পরিপূরক ভূমি ব্যবহারগুলোকে কাছাকাছি রেখে ভূমি ব্যবহার পরিকল্পনা প্রণয়ন করাকে আধুনিক নগর-পরিকল্পনা উৎসাহিত করা হয়ে থাকে।ঢাকা শহরের জন্য যে ডিটেইল্ড এরিয়া প্ল্যান (ড্যাপ) করা হয়েছে, সেখানে আবাসিক এলাকার বাসিন্দাদের চাহিদার কথা চিন্তা করে বিভিন্ন নাগরিক সুযোগ-সুবিধার ব্যবস্থার কথা বলা হয়েছে। বিভিন্ন পর্যায়ের শিক্ষাপ্রতিষ্ঠান, খেলার মাঠ বা জলাশয়, উন্মুক্ত স্থান, উপাসনালয় ও নাগরিক সেবার সঙ্গে সংশ্লিষ্ট ব্যবসায়িক ও বাণিজ্যিক প্রতিষ্ঠানের ধরনের তালিকাও রয়েছে। এমনকি কোন ধরনের সুবিধা কী পরিমাণে রাখতে হবে তা জনসংখ্যার অনুপাতে সূচকের মাধ্যমে প্রকাশ করা হয়েছে। এর জন্য ভূমি বা ভবন ব্যবহার কত বর্গমিটার হবে, তা–ও উল্লেখ করা হয়েছে।সরকারের প্রণীত ‘বেসরকারি আবাসিক এলাকার ভূমি উন্নয়ন বিধিমালা ২০০৪’-তে এবং সেখানকার সর্বোচ্চ জনসংখ্যা বিবেচনায় নিয়ে সামাজিক সুযোগ-সুবিধা, শিক্ষাপ্রতিষ্ঠান, স্বাস্থ্যসেবা, উন্মুক্ত স্থান, বাসিন্দাদের কেনাকাটার স্থান ইত্যাদির সূচকসহ তফসিল করে দেওয়া হয়েছে। সরকারি আবাসিক এলাকা ব্যতিক্রম হওয়ার কোনো কারণ নেই।বর্তমান বাস্তবতা ও আধুনিক নগর-পরিকল্পনার ধারণা বিবেচনায় নিয়ে আবাসিক এলাকাগুলোর ভূমি ও ভবন ব্যবহারের জন্য পেশাজীবীদের পরামর্শে নীতিমালা প্রণয়ন করা প্রয়োজন। বর্তমানে উন্নত বিশ্বের শহরগুলো মিশ্র ভূমি ব্যবহারকে প্রাধান্য দিয়ে পরিকল্পনা করে থাকে। গণপরিবহন, পথচারীবান্ধব নিরাপদ ফুটপাত, সামাজিকভাবে দেখা হওয়ার মতো স্থানসহ নানা ধরনের সুযোগ-সুবিধা সৃষ্টি করার মতো পরিকল্পনা করে। কোনো কোনো শহরে আইন করে একটি নির্দিষ্ট পরিমাণ অনাবাসিক ভূমি ব্যবহারের কথা বলে দেওয়া হয়। সেই পরিমাণটি ওই শহরের স্থানীয় সামাজিক ও অর্থনৈতিক চাহিদা বিবেচনায় নিয়ে বেঁধে দেওয়া হয়। শুধু প্রশাসনিক আদেশ দিয়ে সমস্যার সমাধান করা যাবে না বরং বাড়বে। তাই বর্তমান বাস্তবতায় যে বিষয়গুলো বিবেচনায় নিতে হবে তা হলো—১. আবাসিক এলাকার সঙ্গে পরিপূরক নয় এমন সব অননুমোদিত ভূমি ও ভবন ব্যবহার বন্ধ করা।২. এলাকায় বর্তমানে বসবাসরত মানুষের চাহিদা অনুসারে এবং আবাসিক এলাকার সঙ্গে পরিপূরক এমন প্রাত্যহিক প্রয়োজনীয় কাজ ও সামাজিক কাজের সুযোগ রেখে নীতিমালা প্রণয়ন করা এবং এই কাজে নগর–পরিকল্পনাবিদ, স্থপতিসহ অন্যান্য পেশাজীবীর সাহায্য নেওয়া। মাঠপর্যায়ে প্লট-টু-প্লট জরিপ করার মাধ্যমে এবং ড্যাপের প্রস্তাবিত সূচকের আলোকে এই নীতিমালা প্রণীত হবে।৩. প্রস্তাবিত নীতিমালার আলোকে প্রয়োজনীয় সামাজিক সুযোগ-সুবিধার সংস্থান করতে হবে। বর্তমানে অনুমোদনহীন অথচ নীতিমালা অনুসারে আবাসিক এলাকার জন্য প্রয়োজন এমন স্থাপনাকে প্রচলিত নিয়ম অনুসারে অতিরিক্ত ফি প্রদানের মাধ্যমে অনুমোদন করা যেতে পারে।৪. সেবা প্রদানের স্থানগুলো যেমন স্বাস্থ্যসেবা, উপদেষ্টা ফার্ম ইত্যাদি আবাসিক এলাকায় প্রয়োজন আছে তবে সে ক্ষেত্রে তার জনবল, সেবা গ্রহণকারী সংখ্যা ও প্রতিষ্ঠানের স্পেস নির্দিষ্ট করে দেওয়া। তবে সেবা গ্রহণের জন্য অন্য এলাকা থেকেও মানুষ আসবে এমন ধরনের বড় স্থাপনা তৈরির জন্য ভূমি ব্যবহার অনুমোদন না দেওয়া।৫. প্লটের অনুমোদিত নকশা অনুযায়ী বেসমেন্ট বা ভূতলের গাড়ি পার্কিংয়ের জায়গা সুনিশ্চিত করা, তার স্থলে অন্য কোনো কাজে ব্যবহৃত হলে সেগুলোর ব্যাপারে উপযুক্ত ব্যবস্থা নেওয়া।৬. বর্তমান ‘মহানগর ইমারত নির্মাণ বিধিমালা ২০০৮’-এর মান নিয়ে নতুন করে গবেষণা করে সিদ্ধান্ত নিতে হবে। বর্তমান বিদ্যমান উচ্চ FAR মানের কারণে আবাসিক এলাকার জনসংখ্যার সার্বিক জনসংখ্যার ঘনত্ব অনেক বেশি হয়ে যায়, যা সব ধরনের সামাজিক ও নাগরিক সেবার ওপর মাত্রাতিরিক্ত চাপ সৃষ্টি করছে।শেষ কথা হচ্ছে, আবাসিক এলাকার সঙ্গে পরিপূরক নয় এমন ভূমি বা ভবন ব্যবহার যেমন বন্ধ করতে হবে, তেমনি আবাসিক এলাকাগুলোকে সামাজিকভাবে টেকসই করার জন্য সে এলাকার জনগণের চাহিদা বিচার-বিশ্লেষণ করে সামাজিক সুযোগ-সুবিধা সৃষ্টি করতে হবে। এটাই পথ।ড. আকতার মাহমুদ: অধ্যাপক, নগর ও অঞ্চল পরিকল্পনা বিভাগ, জাহাঙ্গীরনগর বিশ্ববিদ্যালয়।ইহাতে মন্তব্য প্রদান বন্ধ রয়েছে
1		রংপুরের প্রায় সব উন্নয়নমূলক কাজের বাস্তবায়ন খুব ধীরগতিতে হয়। অতীতেও এবং এখনো। ২০১২ সালের ২০ সেপ্টেম্বর রংপুরের গঙ্গাচড়া উপজেলা ও লালমনিরহাটের কালীগঞ্জ উপজেলার মধ্যবর্তী মহিপুর নামক স্থানে তিস্তা নদীর ওপর দ্বিতীয় তিস্তা সেতুর কাজের উদ্বোধন করেন প্রধানমন্ত্রী শেখ হাসিনা। সেতুটি চালু হলে রংপুর থেকে লালমনিরহাট ও কুড়িগ্রামের কয়েকটি উপজেলার সঙ্গে রংপুরের দূরত্ব অর্ধেকে নেমে আসবে। বুড়িমারী-সোনাহাট স্থলবন্দরের সঙ্গেও দূরত্ব কমবে অনেকখানি। ২০১২ সালের সেপ্টেম্বরে উদ্বোধন করা এ কাজ শেষ হওয়ার কথা ছিল ২০১৪ সালের জুন মাসে। দুর্বল কারণ দেখিয়ে সেই কাজের মেয়াদ তিনবার বাড়িয়ে নেওয়া হয়। তৃতীয়বারে সেই মেয়াদ বাড়ানো হয়েছে ২০১৬ সালের ডিসেম্বর মাস পর্যন্ত। অনেকেই আশঙ্কা করছেন, আদৌ আগামী ডিসেম্বরে এ কাজ শেষ হবে কি না। এখনো অনেক কাজ বাকি।সম্প্রতি গিয়েছিলাম দ্বিতীয় নির্মীয়মাণ তিস্তা সেতুস্থলে। নৌকায় উঠে সেতুর প্রসঙ্গ তুলতেই নৌকার মানুষ ক্ষুব্ধ প্রতিক্রিয়া ব্যক্ত করলেন। একজন যাত্রী বলছিলেন, ‘ব্রিজ হইলে যামরা (যারা) ঘাট ডাকি নিছে তার ব্যবসা হবার নয়। সেই জন্যে কাজ লেট।’ আেরকজন যাত্রী বলছিলেন, ‘হাঁটি গেইলেও ঘাটোত টাকা দেওয়া নাগে। ঘাট ডাকি নিছে জন্যে নদীর মালিক হইচে ওমরা (ওরা)।’ এরই মধ্যে নৌকা ওপারের ঘাটে পৌঁছায়। ‘বাঁচি থাকতে ব্রিজ দেখি যাবার পারি কি না ঠিক নাই’ বলতে বলতে এক বৃদ্ধ নৌকা থেকে নেমে গেলেন। প্রধানমন্ত্রী নিজেই একটি কাজের উদ্বোধন করলে সেই কাজ যথাসময়ে শেষ করার জন্য সংশ্লিষ্ট সব দপ্তর একযোগে কাজ করার কথা। কিন্তু সেই কাজেও কোনো গতি নেই।প্রধানমন্ত্রী শেখ হাসিনা দ্বিতীয় ধরলা সেতুর ঘোষণা দিয়েছেন চার বছর আগে। কাজ শুরু হয়েছে ঘোষণারও দুই বছর পর। সেই সেতুর কাজ এ বছর জুনে শেষ হওয়ার কথা থাকলেও এখনো কাজ প্রায় অর্ধেকই বাকি। অবশেষে মেয়াদ বাড়িয়ে নেওয়া হয়েছে এক বছর। এই এক বছরেও কাজ শেষ হবে, এমনটিও বলা যায় না।কুড়িগ্রামের চিলমারীতে একটি সেতু হওয়ার কথা। রেল-নৌ যোগাযোগ ও পরিবেশ উন্নয়ন গণকমিটির সমন্বয়ক নাহিদ হাসান বলেন, ‘কুড়িগ্রাম থেকে ঢাকার দূরত্ব কমিয়ে আনার জন্য কুড়িগ্রামের চিলমারী থেকে সুন্দরগঞ্জ হয়ে তিস্তা নদীর ওপর চিলমারী-হরিপুর সেতুর কাজ এখন পর্যন্ত শুরুই হয়নি। তবে যখনই শুরু হোক, আমরা চাই, এই সেতুর নকশায় যেন রেলপথের পরিকল্পনা থাকে।’তিস্তা রেল সেতুর পাশে সড়ক সেতুর কাজ শেষ করতে সময় লেগেছিল ১০ বছর। ২০০১ সালে বর্তমান প্রধানমন্ত্রী শেখ হাসিনা তিস্তা নদীর ওপর দিয়ে একটি ব্রিজের কাজের উদ্বোধন করেন। এরপরই ক্ষমতার পালাবদল ঘটে। ক্ষমতায় আসে চারদলীয় জোট সরকার। সেই সেতুর কাজ আর এগোয় না। চারদলীয় জোট সরকারের পর তত্ত্বাবধায়ক সরকারের দুই বছরও কেটে যায় এভাবেই। ২০০৮ সালে আবার প্রধানমন্ত্রী হন শেখ হাসিনা। তাঁর ক্ষমতায়নেরও তিন বছর পর চালু হয় তিস্তা সেতু। এক সেতুতেই কত বিড়ম্বনা।রংপুর বিভাগ হওয়ার পর রংপুরকে সিটি করপোরেশন ঘোষণা করা হয়। সেই সিটি করপোরেশনের নির্বাচন হয় প্রায় এক বছর পর। রংপুর শহরের মধ্য দিয়ে চার লেনের কাজ শেষ হতে প্রয়োজন হয়েছে প্রায় চার বছর। কাজ শেষ হতে না–হতেই সড়কের বিভিন্ন স্থানে ভেঙে গেছে।রংপুর শহরের সড়কের মাঝখানে সড়কবাতি দেওয়ার কাজ শুরু হয়েছিল প্রায় পাঁচ বছর আগে। লালবাগ থেকে পার্কের মোড়ের অংশে সড়কবাতি দেওয়ার মধ্য দিয়ে সেই কাজ শেষ হলো দুই মাস আগে। সড়কের মাঝখানে এখনো বিদ্যুতের খুঁটি বিদ্যমান। সড়ক সম্প্রসারিত হওয়ার কারণে বিদ্যুতের খুঁটি রাস্তার ভেতরে পড়েছে। সেই বিদ্যুতের খুঁটি আজ অবধি তোলার কোনো ব্যবস্থা হয়নি।উইমেন ক্রীড়া কমপ্লেক্সের জন্য সরকার অর্থ বরাদ্দ দিয়েছে। এখন পর্যন্ত তার কাজ শুরু হয়নি। এ প্রসঙ্গে বিভাগীয় মহিলা ক্রীড়া সংস্থার কোষাধ্যক্ষ মেরিনা লাভলী বলেন, ‘যথাসময়ে কাজ শুরু হলে এখন কাজ অনেক দূর এগিয়ে যেত। কিন্তু সেই কাজ এখন পর্যন্ত কাগজ-কলমেই থেকে গেছে, অগ্রগতি হয়নি। এতে করে নারী ক্রীড়া সংগঠকেরা ক্ষুব্ধ।’পাঁচ-ছয় বছর ধরে রংপুরে একটি শিল্পকলা কমপ্লেক্স হওয়ার কথা চলছে। সেই কমপ্লেক্সের জন্য স্থান নির্ধারণ করতে এত দিন সময় চলে গেল। রংপুরে একটি আন্তর্জাতিক মানের স্টেডিয়াম হওয়ার কথা থাকলেও এখন পর্যন্ত তা আলোর মুখ দেখেনি।রংপুরের আইনশৃঙ্খলা পরিস্থিতির ক্রমাগত অবনতি হচ্ছেই। রংপুরকে মেট্রোপলিটন সিটি ঘোষণা করা হলেও তার সুবিধা এখন পর্যন্ত নগরবাসী পাননি। সিপিবির রংপুর জেলা শাখার সভাপতি শাহাদত হোসেন বলেন, ‘মেট্রোপলিটন সিটির বাস্তবায়ন না হওয়া খুবই হতাশাজনক। মেট্রোপলিটন সিটির বাস্তবায়ন হলে আইনশৃঙ্খলার উন্নয়ন সম্ভব হতো।’উন্নয়ন প্রকল্পগুলো ঠিকমতো হচ্ছে কি না, এসব কাজ তদারকের জন্য সংশ্লিষ্ট কর্তৃপক্ষ রয়েছে। কোনো কারণে কাজ বিলম্ব হলে সরকারদলীয় লোকেরা যে সরকারের উচ্চপর্যায়ে যোগাযোগ রেখে সরকারের ভাবমূর্তি উজ্জ্বল করার স্বার্থে কাজ ত্বরান্বিত করবেন, তারও কোনো সম্ভাবনা দেখা যায় না।আমাদের সময় পত্রিকাসূত্রে জানতে পারলাম, প্রধানমন্ত্রী শেখ হাসিনা কুড়িগ্রামের চিলমারী থেকে ঢাকাগামী আন্তনগর ট্রেন সার্ভিস চালু করার জন্য একটি চিঠি দিয়েছেন। সেই চিঠি রেল ভবনে পৌঁছেছে। প্রধানমন্ত্রীর এই নির্দেশ বাস্তবায়িত হতে যে আরও কত সময় প্রয়োজন হবে, কে জানে।রংপুর বিভাগের জনপ্রতিনিধিরা অভিভাবকের পরিচয় দিতে ব্যর্থ হয়েছেন। স্থানীয় সাংসদদের অনেকেই প্রকৃত অর্থে গণমানুষ থেকে বিচ্ছিন্ন। তাঁরা যতটা ব্যক্তিগত পর্যায়ের উন্নয়ন সাধনে ব্যস্ত, ততটা সাধারণ মানুষের কল্যাণ সাধনে নয়। সাধারণ মানুষও মুখ বুজে সবকিছু সহ্য করার এক অসামান্য ক্ষমতা অর্জন করেছে। জনপ্রতিনিধিরা যেহেতু সোচ্চার নন, তাই সাধারণ মানুষের মধ্য থেকেই এখন জোরালো দাবি উত্থাপন হওয়া জরুরি।তুহিন ওয়াদুদ: শিক্ষক, বেগম রোকেয়া বিশ্ববিদ্যালয়, রংপুর।wadudtuhin@gmail.comইহাতে মন্তব্য প্রদান বন্ধ রয়েছে
2		সৌদি আরব তাদের দেশে কর্মরত বিদেশি শ্রমিকদের মজুরি দিতে পারছে না। এই খবরটি সৌদি রাজতন্ত্রের বাইরে তেমন একটা ছড়ায়নি। কিন্তু বাস্তবতা হচ্ছে, দেশটির বড় নির্মাণপ্রতিষ্ঠান বিন লাদেন গ্রুপকেও সরকার বিল দিতে পারেনি। এ ছাড়া ভারত, পাকিস্তান, শ্রীলঙ্কার সেনাবাহিনীর একটি অংশ ও অন্যান্য শ্রমিকদেরও সে বেতন দিতে পারেনি। কেউ কেউ সাত মাস ধরে বেতন পাচ্ছে না।ভারত ও পাকিস্তান দূতাবাস সৌদি সরকারের কাছে দেনদরবার করছে, তাদের শ্রমিকদের মজুরি যেন পরিশোধ করা হয়। ব্রিটিশ সরকারের মতো যে অর্থনীতিবিদেরা সৌদি রাজতন্ত্রের ব্যাপারে গদগদ, তাঁরা নিরবচ্ছিন্নভাবে বলে যাচ্ছেন, তেলের দাম পড়ে যাওয়ার কারণে সৌদি সরকারের অবস্থা টালমাটাল হয়ে গেছে। তবে তাঁরা এমন কথা বলেন না, যেটা শুনলে পৃথিবীর বাকি দেশগুলো ভীতবিহ্বল হয়ে যায়: দেশটির প্রতিরক্ষামন্ত্রী ও সিংহাসনের উত্তরাধিকারী উপযুবরাজ মোহামেদ বিন সালমানের নৈরাশ্যজনক ও নিষ্ফলা ইয়েমেন যুদ্ধ। গত বছর সৌদি রাজার প্রিয় যুবরাজ ইয়েমেনের হুতিদের বিরুদ্ধে এই হাস্যকর যুদ্ধ শুরু করার পর সৌদি ও আমিরাতের বিমানগুলো সেখানকার যত হাসপাতাল, ক্লিনিক ও ওষুধের গুদামে বোমা ফেলেছে, যুক্তরাষ্ট্র সার্বিয়া ও আফগানিস্তানে সম্মিলিতভাবেও সে পরিমাণ বোমা ফেলেনি।তো এর ফলাফল কী? যে দেশটিতে পৃথিবীর ১৬ শতাংশ পরীক্ষিত তেলের মজুত রয়েছে, যেখানকার আরামকো কোম্পানি দিনে এক বিলিয়ন ডলার উপার্জন করে, এখন সেই দেশটির বাজেট ঘাটতি দাঁড়িয়েছে ১০০ বিলিয়ন ডলার, যারা শ্রমিকদের বিল দিতে পারছে না। প্রথম দিকে ইয়েমেনের এই বোমাবর্ষণের ঘটনাকে ‘অপারেশন ডিসাইসিভ স্টর্ম’ বলা হতো, যেটা পরবর্তীকালে ‘অপারেশন রেস্টোর স্টর্ম’ নাম ধারণ করে। মধ্যপ্রাচ্যের সাম্প্রতিক ইতিহাসে এটা ‘দীর্ঘতম’ ও সবচেয়ে অকার্যকর যুদ্ধে পরিণত হলে এর নাম পরিবর্তন হয়। কিন্তু তা সত্ত্বেও যুক্তরাজ্যের বিশেষজ্ঞদের সহায়তায় এ যুদ্ধ চলছে। ফলে সৌদি আরবের সিংহাসনের উত্তরাধিকারী উপযুবরাজ মোহামেদ যখন বলেন, এ বছর বেতন-ভাতা খাতে রাষ্ট্রের ব্যয় কমবে, যদিও মানুষের আয় বাড়বে—তখন বিস্ময়ের কিছু নেই।পাকিস্তানে এ নিয়ে তোলপাড় শুরু হয়েছে, যদিও ‘সৌদি’ সেনাবাহিনীর একটি বড় অংশ পাকিস্তানি। দেশটির সাংসদেরা প্রশ্ন তুলতে শুরু করেছেন, তিনটি সৌদি কোম্পানি কেন আট মাস ধরে বেতন দিচ্ছে না, এমনকি তারা কর্মীদের খাবার দিতেও অস্বীকৃতি জানাচ্ছে। কিছু কিছু ক্ষেত্রে সৌদিতে বসবাসরত পাকিস্তানিরা স্বদেশিদের খাওয়াচ্ছে।সৌদি আরব এই সংকট মোকাবিলা করতে পারছে না। আরব নিউজ বলেছে, ৩১ হাজারেরও বেশি সৌদি ও অন্যান্য শ্রমিক বকেয়া মজুরি পরিশোধের দাবিতে শ্রম মন্ত্রণালয়ের কাছে আরজি জানিয়েছেন। একবার তো দেখা গেল, ভারতীয় কনস্যুলেট ও প্রবাসীরা শ্রমিকদের খাবার কিনে দিচ্ছেন, যাতে তাঁদের নাগরিকদের অভুক্ত থাকতে না হয়। কথা হচ্ছে, সরকারের কাছে নির্মাণ কোম্পানিগুলোর পাওনার পরিমাণ হয়তো বিলিয়ন ডলার ছাড়িয়ে গেছে। এ নিয়ে সৌদি আরবের সংবাদমাধ্যমে খোলাখুলি বিদেশিদের সম্পর্কে অহেতুক ঘৃণা ছড়ানো হচ্ছে। সৌদি গেজেটে সাদ আল-আরাবি লিখেছেন: ‘অনেক প্রবাসীই আমাদের ঘৃণা করে, আমাদের ওপর তারা ক্ষুব্ধ, কারণ আমরা ধনী দেশ। অনেকেই আবার এ কথা পর্যন্ত বলেন যে এত টাকাপয়সা আমাদের থাকা উচিত নয়। আর সে কারণেই সময়মতো মজুরি না পেয়ে তাঁদের অনেকেই সহিংস হয়ে উঠেছেন।’তবে আমার মনে হয়, সৌদি আরবের অনেকেই জাবাত-আল-নুসরা (যাঁরা সম্প্রতি জাবাত ফতেহ্ আল-শামাল-নুসরাহ নাম ধারণ করেছেন) বা আল-কায়েদা ও আইএসকে টাকা দিচ্ছেন, যাঁরা সিরিয়ায় আগুনের গোলার মুখে আছেন। মধ্যপ্রাচ্যের বিভিন্ন দেশের ফিলিপাইন, ফ্রান্সসহ অনেক দূতাবাসই সৌদি সরকারের কাছে এ সমস্যাটি উত্থাপন করেছে। সৌদি সরকার যথারীতি বলেছে, তারা সাম্প্রতিক কিছু ঘটনায় বিপাকে পড়েছে, ফলে তারা কর্মীদের দেওয়া কথা রাখতে পারছে না। সৌদি সরকার অবশ্য কোম্পানিগুলোকে শ্রমিকদের মজুরি দেওয়ার জন্য পীড়াপীড়ি করেছে। এক কোম্পানির তরফে এই অসাধারণ বিবৃতিটি দেওয়া হয়েছে: ‘অনেকগুলো প্রকল্প বাতিল হয়ে যাওয়ায় কোম্পানি কিছুটা অস্থিতিশীল হয়ে পড়েছে।’ অন্যদিকে ইউনাইটেড সিম্যাক কনস্ট্রাকশন কোম্পানির কর্মীরা অভিযোগ করেছেন, তাঁদের অনেকেই দেড় বছর ধরে বেতন পাচ্ছেন না। আবার তাঁদের নিজ দেশে যাওয়ার অনুমতিও দেওয়া হচ্ছে না। তবে আরেকটি সমস্যাও আছে। সবাই মূলত বিন লাদেন ও ওগারের মতো বড় বড় কোম্পানি নিয়ে চিন্তিত। ফলে বড় কোম্পানি নিয়ে ডামাডোলের মধ্যে ছোট কোম্পানিগুলো হারিয়ে যাচ্ছে। সামগ্রিকভাবে বলা যায়, শিয়া হুতি, হিজবুল্লাহ এবং দামেস্ক ও ইরানের আলাওয়াইট সরকারের বিরুদ্ধে এই রাজতান্ত্রিক-একনায়কতন্ত্রের যুদ্ধ যেন শেষ হওয়ার নয়। সেখানে এক ঝুঁকিপূর্ণ পরিবেশ সৃষ্টি হয়েছে। কথা হচ্ছে, সৌদি আরব কি যুক্তরাজ্যের সঙ্গে কৌশলী ও দীর্ঘমেয়াদি আল-ইয়ামামাহ্ অস্ত্র চুক্তি করেনি? যে চুক্তির আওতায় সে বহু বছর ধরে যুক্তরাজ্যের কাছ থেকে অস্ত্র কিনছে। তখন তো নগদ অর্থের সমস্যা হয়নি। আরবিতে ‘ইয়ামামাহ্’ শব্দের অর্থ কী? ‘ঘুঘু’? আসুন, আমরা এর বেশি আর না যাই।অনুবাদ: প্রতীক বর্ধন, দ্য ইনডিপেনডেন্ট থেকে নেওয়া।রবার্ট ফিস্ক: দ্য ইনডিপেনডেন্টের মধ্যপ্রাচ্য প্রতিনিধি।ইহাতে মন্তব্য প্রদান বন্ধ রয়েছে
3		কর্তৃপক্ষের মতে, আমাদের দেশে অনিষ্পন্ন মামলার সংখ্যা প্রায় ৩২ লাখ। আর বিচারকের সংখ্যা ১ হাজার ৭০৪। সংবাদপত্রের মতে, কোনো স্থানে বিচারকের সংখ্যা একজন হলে মামলার সংখ্যা অন্তত ৭৮। দৈনিক মামলার সংখ্যা ১৫ হলে এবং একেকটিতে সময় গড়ে আধা ঘণ্টা লাগলে কেবল শুনানিতে প্রয়োজন সাত ঘণ্টা। রায় দেওয়ার জন্য যদি একটি মামলাও থাকে, তাতে প্রয়োজন কমপক্ষে দুই ঘণ্টা। কাজেই কর্মঘণ্টা সাড়ে ছয় হলে দৈনিক প্রয়োজন হচ্ছে সাড়ে নয় ঘণ্টা। আবার দৈনিক আরও ১০টি মামলা দায়ের হচ্ছে। তাই প্রতিদিন নিষ্পত্তির চেয়ে অনিষ্পন্ন মামলার সংখ্যা বৃদ্ধি পাচ্ছে।এই ক্রমবর্ধমান জটে অতিষ্ঠ হয়ে সমাজে প্রতিদিন কতগুলো ধ্বনি শোনা যায়। সেগুলো হচ্ছে ‘সাত দিনের মধ্যে ফাঁসি চাই’, ‘২৪ ঘণ্টায় গ্রেপ্তার চাই’, ‘দৃষ্টান্তমূলক শাস্তি চাই’ ইত্যাদি। এরপর দেখি দ্রুত বিচার আদালত প্রতিষ্ঠার খবর। কোনো অপরাধের দ্রুত বিচার করা মানেই অন্যান্য অপরাধের বিচারের গতিকে আরও শ্লথ করে দেওয়া। কারণ, সবকিছুর একটি সর্বোচ্চ বহনক্ষমতা আছে। আইনে আছে, প্রত্যেকের কেবল আইনের পথে ন্যায়বিচার পাওয়ার অধিকার রয়েছে। আবার দাবি করা হয়, বিচার সাত দিনের মধ্যে এবং দৃষ্টান্তমূলক শাস্তিসংবলিত হলেই হবে না। তা হতে হবে স্বচ্ছ, নিরপেক্ষ, সুষ্ঠু ও সম্পূর্ণ গ্রহণযোগ্য। অনেক মামলায় আসামির সংখ্যা ২ হাজার ২০০, ১০ হাজার, ১৫ হাজার ইত্যাদিও থাকে। এঁদের অনেকেই অজ্ঞাতনামা, অনেকে পলাতক এবং তাঁরা বিদেশেও থাকতে পারেন। সব আসামি, উকিল, পুলিশ, সাক্ষী, বাদী, বিবাদী, পিপি, জিআরও ও বিচারকদের উপস্থিতি নিশ্চিত করে তদন্ত ও অভিযোগ গঠন শেষে, আত্মপক্ষ সমর্থনের সুযোগ প্রদান করে মামলাজটের ক্রম ভঙ্গ করে কোনো মামলার বিচার সাত দিনের মধ্যে কী করে করা সম্ভব? যে আসামি বিদেশে পলাতক, তাঁকে ২৪ ঘণ্টার মধ্যে গ্রেপ্তার করা যাবে কী করে? একজন তদন্তকারীর হাতে মামলার সংখ্যা কয়টা? তিনি কোনটিতে কতটুকু সময় দেবেন? ২ হাজার ২০০ আসামিকে গ্রেপ্তার করতে এবং পাঁচ-ছয় হাজার পৃষ্ঠাবিশিষ্ট অভিযোগপত্র দায়ের করতে তাঁর কত সময় লাগবে? ইতিমধ্যে তাঁর হাতে পুরোনো মামলাগুলোর কী হবে? এভাবে নিষ্পত্তি বাস্তবসম্মত নয় বলেই তা হচ্ছে না এবং এই ধ্বনিগুলো ক্রমেই বৃদ্ধি পাচ্ছে। এবার আসা যাক এই মামলাজটের পেছনের সংস্কৃতির বিষয়টিতে। নানা দুর্বিপাকের মধ্যে মরণপণ লড়াই করে বেঁচে থাকার ব্যাপারে আমাদের রয়েছে উচ্চ পর্যায়ের দক্ষতা। তাই ১৯৭০ সালের সাড়ে ৭ কোটি মানুষ আজ ১৬ কোটিতে উন্নীত।মানসিক দিক থেকেও আমরা আত্মরক্ষায় সক্ষম। দোষত্রুটি করে কীভাবে তা মুছে ফেলা যাবে, গোপন করা যাবে এবং আলামত ও সাক্ষ্য ধ্বংস করা (মামলায় সাক্ষ্য দিয়ে আদালত প্রাঙ্গণে/নিজ বাড়িতে ফিরে/পথিমধ্যে আসামির হাতে নিহত হওয়ার ঘটনাগুলো বিবেচ্য। এ জন্য এখন সাক্ষ্য রক্ষা আইনের কথা শোনা যায়) যাবে, এ গুলো হচ্ছে এ দক্ষতার নানা দিক। অন্যদিকে বিচার করার দক্ষতা হচ্ছে নির্ভুলভাবে তদন্তকাজ সম্পন্ন করা; আসামি, আলামত ও সাক্ষী-সাবুদ সংগ্রহ ও সংরক্ষণ করা; অভিযোগপত্রে নিখুঁতভাবে আইনের প্রযোজ্য ধারা সংযোজিত করে তা আদালতে দাখিল করা। অন্তর্মুখী হয়ে লুকিয়ে থাকা, গোপন করা, বিকৃত করা ইত্যাদির বিপরীতে বহির্মুখী হয়ে উদ্ঘাটন করা এবং অভিযোগ প্রতিষ্ঠা করাই এ ক্ষেত্রে প্রয়োজন। আমরা যে এ ক্ষেত্রে কেমন তার নমুনাও আছে। এক জনপ্রিয় চলচ্চিত্রের বেস্ট ডায়ালগ ছিল, ‘ফিরিয়ে দাও আমার ১২টি বছর’। তার মানে ওই বিচারেও ভুল ছিল। অসংখ্য নারাজি পিটিশন, সরকার বনাম সরকারি কর্মচারী মামলায় ৯৯ শতাংশ ক্ষেত্রে কর্মচারীর জয়লাভ থেকেও বোঝা যায় প্রসিকিউশনে নয়, আত্মরক্ষায় আমরা কত দূর সমর্থ। আবার কথিত অপরাধীকে বিচার থেকে রক্ষা করার প্রচেষ্টার খবর যেমন, ক্যাম্পাসে ইভ টিজারদের রক্ষার জন্য একটি মহল মরিয়া, কিংবা অভিযুক্ত ব্যক্তির স্বামীকে তদন্তকারী হিসেবে নিয়োগ বা মামলার গতি ঘুরিয়ে দেওয়ার জন্য আসামির প্রচেষ্টা আর একটি সমস্যা।  স্মরণাতীত কাল থেকেই আমরা একটি কলহপরায়ণ জাতি। লর্ড মেকোলে ও রবীন্দ্রনাথ ঠাকুর তাঁদের রচনায় এ সম্পর্কে যা লিখে গেছেন, তা দিনে দিনে আরও ভারী হয়েছে। যার কাছে বিচার চাইছি, তিনিও সাংস্কৃতিক কারণে বিচার করার চেয়ে আত্মরক্ষায় সুনিপুণ। তাই তাঁদের অনেকেই বোধ করছেন বিব্রত। কিন্তু বিচারপ্রার্থী হয়ে বলছেন অবিলম্বে বিচার চাই। তার মানে, বিচারক না হয়েও বিচারকের ভূমিকায় নামতে আমাদের বিলম্ব হচ্ছে না। এটি ডাক্তার না হয়েও ভুল চিকিৎসার অভিযোগে চিকিৎসকের ওপর হামলা ও ক্লিনিক ভাঙচুর করার মতো অবস্থা। বিচার না হওয়ার আরেকটি বড় কারণ হচ্ছে প্রখ্যাত সব আইনজীবীর কেউই কোনো কুখ্যাত অপরাধীর শাস্তি বিধানের পক্ষে দাঁড়াননি। বরং দাঁড়িয়েছেন তাকে কীভাবে ছাড়িয়ে আনা যায় তার পক্ষে। অখ্যাত রমজান আলী বা ইংরেজ আলীর মতো অ্যাডভোকেটরাও প্রথমত কিছুদিন ন্যায়বিচারের পক্ষে কাজ করেন। কিন্তু এটি অর্থকরী না হওয়ায় তাঁরাও ক্রমে অভিযুক্ত ব্যক্তির পক্ষে দাঁড়াতে থাকেন। বিখ্যাত ব্যারিস্টাররা প্রায়ই বলেন যে যেকোনো অভিযুক্ত ব্যক্তির জামিন পাওয়ার অধিকার রয়েছে। জামিন মানেই সাক্ষী হত্যার সুযোগ। একদিকে বলছি সাত দিনে ফাঁসি চাই, অন্যদিকে বলছি অপরাধ-নির্বিশেষে জামিন পাওয়ার অধিকার রয়েছে। সেমিনারে প্রায়ই বলছি যে বিচারহীনতার কারণে সমাজে অপরাধ বাড়ছে। শাজনীন হত্যার মতো আলোচিত মামলার বিচার আপিল পর্যায়ে উঠতে সময় লেগেছে ১৮ বছর। শাজনীনের পরিবার আমাদের সমাজের একটি পরিচিত ও প্রভাবশালী পরিবার। এই পরিবারকেই যদি এত বছর অপেক্ষা করতে হয়, তবে আমরা সহজেই অনুমান করতে পারি যে লাখ লাখ সাধারণ বিচারপ্রার্থীর মামলার গতি কী রকম হবে। আবার জনসংখ্যা বাড়ার সঙ্গে সঙ্গে মূলত জমি, অর্থ, কর্মসংস্থান ও বিচার প্রার্থনা নিয়ে মামলার সংখ্যা অবধারিতভাবে বৃদ্ধি পাবে। অথচ প্রয়োজন তা কমানো।বিচারকে পিছিয়ে দিচ্ছে আরও কয়েকটি বিষয়: ১. অপরাধ হওয়ামাত্রই কর্তৃপক্ষের বলা যে কাউকে কোনো ছাড় দেওয়া হবে না। এই ছাড় শব্দটি থেকেই বিশেষ কোনো কোনো অপরাধী বুঝতে পারে যে আসলে ছাড় পাওয়া যেতে পারে এবং অতীতে তা হয়েছে। ২. এবার অপরাধীদের পাকড়াও করতে চিরুনি অভিযান আরম্ভ করা হবে কিংবা গোয়েন্দারা মাঠে নামবে। এই বিবৃতি অপরাধীদের লুকানো স্থান থেকে অন্যত্র পালিয়ে যেতে উৎসাহিত করা ছাড়া আর কিছুই নয়। এতে সংশ্লিষ্ট মামলাগুলো ঝুলে থাকার আশঙ্কা বাড়ে। এগুলোকে আর ব্যবহার না করার কথা ভাবার সময় কি আসেনি? আমরা বিদেশি সাহায্য ও পরামর্শ কতই তো নিয়েছি। তো বিচারপদ্ধতি তাদের থেকে নিতেই–বা অসুবিধা কোথায়?  এই সেদিন ছয় ব্যক্তিকে গ্রেপ্তার করে চার দিনের মধ্যে বিচার করেছেন সিঙ্গাপুরের একটি আদালত। সেখানে প্রশ্ন দেখা দেয়নি যে এই বিচার অস্বচ্ছ, অবাধ, নিরপেক্ষ, সম্পূর্ণ কিংবা গ্রহণযোগ্য কি না। এই দাবিও ওঠেনি যে এই বেঞ্চের বিচারকদের পরিবর্তন করতে হবে। নিখুঁতভাবে মামলা দায়ের করা, ADR (Alternate Dispute Resolution) জনপ্রিয় করা, জনসংখ্যা বৃদ্ধি হ্রাস করা, সামাজিক নেতৃত্বকে কাজে লাগানো এবং সিঙ্গাপুরের পদ্ধতি নিয়ে চিন্তা করার সময় কি আসেনি? নিজের যোগ্যতা ও অবদানের চেয়ে বেশি সম্পদ ও সুবিধা ভোগ করার মানসিকতা থেকে অধিকাংশ মামলার উৎপত্তি। এর বিচার ও শাস্তির বিধান খুব কম হচ্ছে বলেই বিচারহীনতা সংস্কৃতির কুফলের কথা আমরা বলছি। এমন সময়ের মধ্যে বিচার হওয়া দরকার, যাতে অপরাধের শিকার প্রতিকার এবং অপরাধী শাস্তি পান। বিচার উপলক্ষে কারাগারে ২০-৩০ বছর ধরে আটক লাখ লাখ মানুষের করুণ দশায় বিচলিত হওয়া কি আমাদের দায়িত্ব নয়?মাসুদ আহমেদ: ঔপন্যাসিক ও বাংলাদেশের কম্পট্রোলার অ্যান্ড অডিটর জেনারেল।ইহাতে মন্তব্য প্রদান বন্ধ রয়েছে
4		অর্থ আত্মসাতের মামলায় রাজউকের দুজন প্রকৌশলীকে গত ২৮ আগস্ট তাঁদের কর্মস্থল থেকে গ্রেপ্তার করেছে দুর্নীতি দমন কমিশন (দুদক)। এতে দুদকের বিরুদ্ধে ক্ষোভে ফেটে পড়েন রাজউকের কর্মকর্তা-কর্মচারীরা। শুধু তা-ই নয়, তাঁরা কাজকর্মও বন্ধ করে দেন। কর্মক্ষেত্র থেকে ঊর্ধ্বতন কর্তৃপক্ষকে না জানিয়ে এ ধরনের গ্রেপ্তারের বৈধতা নিয়ে প্রশ্ন তুলছেন তাঁরা।কিন্তু দপ্তর থেকে কাউকে গ্রেপ্তার করা তো বেআইনি নয়। যাঁদের গ্রেপ্তার করা হয়েছে, তাঁদের বিরুদ্ধে সুনির্দিষ্ট অভিযোগে মামলা আছে। অভিযোগগুলো ধর্তব্য অপরাধের (কগনিজিবল অফেনস্) আওতায় আসে। এ ধরনের অভিযোগে করা মামলায় পুলিশ যেমন (দুদকের আওতাধীন মামলা ছাড়া) আদালতের পরোয়ানা ছাড়াই গ্রেপ্তার করতে পারে, ঠিক তেমনি পারে দুদক। আর গ্রেপ্তারের কোনো স্থান ও সময় নির্দিষ্ট করে দেওয়া হয়নি কোনো আইনে। দুদক আইনেও নয়। বরং ঘুষ গ্রহণকালে ফাঁদ পেতে ঘুষ গ্রহণকারীকে গ্রেপ্তারের ক্ষমতাও দুদককে দেওয়া আছে। আর তা তো সাধারণত হয় অফিসেই।তবে কথা থাকে, সরকারি অফিসে কাজ চলাকালে কাউকে গ্রেপ্তার করা হলে একটি আতঙ্কের পরিবেশ সৃষ্টি হতে পারে। এতে দাপ্তরিক কাজে বিঘ্ন ঘটার আশঙ্কাও থেকে যায়। তবে দুর্নীতির ব্যাপক প্রসারের বিষয়টিও লক্ষ রাখতে হবে। বিশেষ করে, সেবাদানকারী সংস্থাগুলোর কাছে মানুষ অসহায়। এর মধ্যে শুধু রাজউকই নয়, অন্যান্য সংস্থাও রয়েছে। আর এই সংস্থাগুলোর সব কর্মকর্তা-কর্মচারীই দুর্নীতিপরায়ণ নন। সৎ ও নিবেদিতপ্রাণ আছেন অনেক। তবে জনগণের ভোগান্তিটা হয় দুর্নীতিপরায়ণ ব্যক্তিদের দ্বারাই। তাঁদের দাপটে সৎ ব্যক্তিরাও অনেক ক্ষেত্রে নীরব থাকেন। এ অবস্থায় দুর্নীতির অভিযোগ যাঁদের বিরুদ্ধে রয়েছে, তা প্রাথমিকভাবে প্রমাণের পর পরিস্থিতি বিবেচনায় দপ্তর থেকে দু-চারজনকে গ্রেপ্তার করে এ শ্রেণির মধ্যে একটি আতঙ্কের পরিবেশ সৃষ্টি করার প্রয়োজনীয়তাও অসংগত বলা যাবে না। বরং এ ধরনের গ্রেপ্তার দুর্নীতিবাজদের লাল সংকেতই দেবে। তাঁদের সৎ ও নিবেদিত সহকর্মীরা বন্ধুত্বের বিবেচনায় ব্যথিত হওয়া অস্বাভাবিক নয়। তবে যাঁর কর্মফল তাঁকেই ভোগ করতে হবে।তবে দুর্ভাগ্যজনক যে দুজন প্রকৌশলীকে গ্রেপ্তারের পর সে সংস্থার প্রায় সব কর্মকর্তা-কর্মচারী কর্মবিরতি দিয়ে বিক্ষোভ করতে থাকেন। গ্রেপ্তারে কোনো পদ্ধতিগত ত্রুটি বা অনিয়ম থাকলে রাজউকের প্রধান দুদকের শীর্ষ পর্যায়ে অভিযোগ করতে পারেন। গ্রেপ্তারকৃত ব্যক্তিরা প্রতিকার চাইতে পারেন আদালতে। কিন্তু ব্যাপারটি নিয়ে পানি একটু বেশি ঘোলা করে ফেলেছেন রাজউকের বেশ কিছু কর্মকর্তা-কর্মচারী। কর্মক্ষেত্র থেকে ঊর্ধ্বতন কর্তৃপক্ষকে না জানিয়ে এ ধরনের গ্রেপ্তারের বৈধতা নিয়ে প্রশ্ন তুলছেন তাঁরা।প্রাসঙ্গিক যে দুদকের করা মামলায় গ্রেপ্তারের আগে ঊর্ধ্বতন কর্মকর্তাকে অবহিত করার বিধান উচ্চ আদালত বাতিল করে দিয়েছেন। সেখানে গিয়ে সংশ্লিষ্ট মন্ত্রীও তাঁদের মতোই কথা বললেন। তিনি রাজনীতিক। হয়তো পরিস্থিতি শান্ত করতে এমন কথা বলতে পারেন। তবে না বললেই যথার্থ হতো। আর রাজউকের চেয়ারম্যান তো এ গ্রেপ্তারকে দুঃখজনক বলে অভিহিত করে জানালেন, রাজউক এই দুই প্রকৌশলীকে আইনগত সহায়তা দেবে (ঢাকার একটি দৈনিকের ভাষ্যমতে)। তাঁর বক্তব্যটিও তখনকার মতো কৌশলগত কি না, এটা বোধগম্য হচ্ছে না। আর আইনগত সহযোগিতা বলতে যদি রাজউকের ব্যয়ে তাদের আইনজীবী দ্বারা মামলা পরিচালনা করার ব্যবস্থা বোঝানো হয়, তাহলে আরেকটি গর্হিত কাজ হবে। সহমর্মিতা দেখানো ভালো। কিন্তু আইনের বাইরে যাওয়ার সুযোগ নেই। এখানে আত্মপক্ষ সমর্থনের দায়দায়িত্ব অভিযুক্ত ব্যক্তিদের। এ ক্ষেত্রে রাজউকের কোনো অর্থ ব্যয় হলে আরেকটি দুর্নীতি মামলার বীজ বপন করা হবে। আমাদের জানামতে, রাজউকের বর্তমান চেয়ারম্যান একজন প্রতিশ্রুতিশীল নিবেদিত কর্মকর্তা। তাই কথা যা-ই বলেন না কেন, কাজ করতে সতর্ক থাকবেন, এটা আমরা অবশ্যই আশা করব।এখন প্রশ্ন আসে, ক্ষোভের বহিঃপ্রকাশ এ ধরনের হবে কেন? দুজন প্রকৌশলীকে দপ্তর থেকে গ্রেপ্তার করা হয়েছে। গ্রেপ্তার তো সাংসদ আর সচিবও হন। হন ব্যাংকের শীর্ষস্থানীয় নির্বাহীরা। এরই মধ্যে একজন উপসচিবও গ্রেপ্তার হয়েছেন। তাঁর জন্য কি তাঁদের সহকর্মীরা সরকারি কাজকর্ম ফেলে দিয়ে বিঘ্ন সৃষ্টি করেন? তাহলে রাজউকে তাঁরা এমন করবেন কেন? তাঁদের সংস্থায় জনভোগান্তি সম্পর্কে তাঁরাও নিশ্চয়ই অবহিত। আর এসব ভোগান্তির পেছনে কাজ করছে অদক্ষতার পাশাপাশি দুর্নীতি। এটা তো সর্বজনবিদিত। কথা হলো, সর্বত্রই তো দুর্নীতি আছে। অতি সত্যি কথা। এমনকি দুদকেও আছে। তা সত্ত্বেও দুর্নীতি–সংক্রান্ত বিষয়ে অনুসন্ধান (ইনকোয়ারি) আর তদন্ত (ইনভেস্টিগেশন) করার দায়িত্বপ্রাপ্ত একমাত্র কর্তৃপক্ষ তো দুদকই। বিকল্প কোনো সংস্থা এর জন্য নেই। আর রাজউক ছাড়া অন্য সংস্থার দুর্নীতির বিষয়ও তারা দেখছে। দুদকের কর্মকর্তা-কর্মচারীদের দুর্নীতি তদন্তের এখতিয়ার তাদের নিজস্ব। সংস্থাটির কার্যক্রমে অন্য কারও হস্তক্ষেপ বন্ধ করতে এ বিধান করা হয়েছে। তবে এ নিয়ে ভাবনার অবকাশ আছে। স্বাধীন সত্তা যেমন দরকার, তেমনি দরকার ক্ষমতার ভারসাম্য। সে বিতর্ক পরের। বর্তমান আইনি বিধানমতেই তো কাজ চলবে।প্রশ্ন থাকে, কোনো সংস্থার দুজন কর্মকর্তা গ্রেপ্তারের পর যদি এ ধরনের প্রতিরোধ গড়ে তোলা হয়, তাহলে দুদক কাজ করবে কীভাবে? এ ধরনের প্রতিরোধে ভাটা পড়তে পারে তাদের মনোবলে। কার্যক্রম ঝিমিয়ে পড়ার আশঙ্কাও থাকে। এমন কিছু ঘটলে আমরা ব্যথিত হব। ২০০৪ সালে দুদক গঠিত হলেও ২০০৭-০৮ ছাড়া বাকি সময়টা তো কার্যত নিষ্ক্রিয়ই ছিল। ২০০৭-০৮-এ আবার অতি সক্রিয় থাকার অভিযোগ কেউ কেউ করেন। এখন তো একটি গতিশীল কমিশন আমরা দেখতে পাচ্ছি। বিশ্বাস করা যৌক্তিক যে, সরকার দুর্নীতির লাগাম টেনে ধরতে চায় বলে এ ধরনের ব্যক্তিদের কমিশনে নিয়োগ দেওয়া হয়েছে। তাঁরা পরিমিতিবোধ-সম্পন্ন ব্যক্তি। মেধা ও মননের সমন্বয় লক্ষ করা যায় তাঁদের মধ্যে। বাস্তবতা কেউ উপেক্ষা করেন না। এ ক্ষেত্রে তো আমাদের উচিত তাঁদের পেছনে দাঁড়ানো। তবেই না তাঁরা বর্তমান অবস্থান ক্রমান্বয়ে আরও জোরদার করে দুর্নীতির প্রসার রোধ করবেন। ক্রমান্বয়ে কমিয়ে আনবেন। এটাই তো গোটা জাতির প্রত্যাশা। এমনকি বর্তমান ক্ষমতাসীন মহাজোট সরকারের নির্বাচনী অঙ্গীকার।রাজউক প্রতিষ্ঠান হিসেবে দুর্বল হোক, এটাও আমরা চাই না। তাদের সমস্যাও আছে বটে। রয়েছে জনবলের ঘাটতি। এ প্রতিষ্ঠানটির ওপর পরিকল্পিত রাজধানী গড়ার দায়িত্ব আছে। এটা ১৯৫৬ সালে গঠিত ঢাকা ইমপ্রুভমেন্ট ট্রাস্টের উত্তরসূরি প্রতিষ্ঠান হিসেবে ১৯৮৭ সালে রূপান্তরিত হয় রাজউক নামে। রাজধানীর সমন্বিত নগরায়ণ এই প্রতিষ্ঠানের দায়িত্ব। নগর পরিকল্পনার পাশাপাশি এটা নাগরিকদের আবাসন–সুবিধা সম্প্রসারণের কাজও করছে। নগরের অবকাঠামো নির্মাণকাজও কিছু পরিমাণে করছে। সরকারি-বেসরকারি স্থাপনা নির্মাণ অনুমোদনও তারাই দেয়। আবার এগুলো নিয়মকানুন মানছে কি না, তা-ও দেখে থাকে। এ বিবেচনায় রাজউক প্রমোটার ও রেগুলেটর। এর ধারাবাহিকতা স্বাধীনতার আগে থেকেই। ১৯৫৩ সালের টাউন ইমপ্রুভমেন্ট অ্যাক্ট এবং ১৯৬৯ সালের ঢাকা ইমপ্রুভমেন্ট ট্রাস্ট (অ্যালটমেন্ট অব ল্যান্ড) রুলস্ পরিবর্তন, পরিবর্ধন সাপেক্ষে এখনো অনুসরণ করা হচ্ছে। রাজধানীকে বাসযোগ্য রাখার জন্যই আমরা শক্তিশালী রাজউক চাই। এটা ঠিক, অনেকে তাদের দিয়ে বেআইনি কাজ করে নিতে চাপ দেয়। দেখায় প্রলোভন। এ ফাঁদে পা দেয় কেউ কেউ। পরে বিপদে পড়লে অন্য কেউ এগিয়ে আসে না।সুশাসন প্রাপ্তি জনগণের সাংবিধানিক অধিকার। সংবিধান–প্রণেতারা সচেতনভাবেই এ অধিকারের নিশ্চয়তা দিয়েছেন। আর আমাদের বিভিন্ন দপ্তরে কিছুসংখ্যক দুর্নীতিপরায়ণ কর্মকর্তার দাপটে সে অধিকারের ওপর বাধা আসছে বারবার। দুর্নীতিবাজেরা একধরনের বিচারহীনতার সংস্কৃতির মধ্যেই আছে। এ অবস্থায় পুনর্গঠিত দুর্নীতি দমন কমিশন কিছু ছিটেফোঁটা কাজকর্ম শুরু করেছে। এতে নতুনভাবে আশাবাদ সৃষ্টি হয়েছে জনমনে। আমরা জানি, এ কার্যক্রম প্রকৃত চাহিদার বিবেচনায় অনেক কম। তবে শুরু যে হয়েছে, এটাই তো একটা প্রশংসনীয় বিষয়। এখানে বিঘ্ন সৃষ্টিকারীদের বিরুদ্ধে ব্যবস্থা নেওয়ার দায়িত্ব সরকারের সংশ্লিষ্ট কর্তৃপক্ষের।রাজউকে মামলা চট করে হয় না। অভিযোগ এলে এটা বাছাই কমিটির মাধ্যমে অনুসন্ধান করা হয়। ব্যাপক অনুসন্ধান করে তথ্যের ভিত্তিতে কমিশনের অনুমোদন নিয়ে দায়ের করা হয় এজাহার। তদন্ত করে আবার কমিশনের অনুমোদন নিয়ে অভিযোগপত্র (চার্জশিট) দেওয়া হয় আদালতে। স্পেশাল ট্রাইব্যুনালে হয় বিচার। সুতরাং, এখানে প্রতিটি ক্ষেত্রে অভিযুক্ত ব্যক্তির আত্মপক্ষ সমর্থনের সুযোগ রয়েছে। অবিচারের সুযোগ নেই। আমাদের প্রত্যাশা, বিক্ষোভ আর প্রতিবাদের ধার না ধেরে দুদক তার আইনি কার্যক্রম আরও জোরদার করবে।আলী ইমাম মজুমদার: সাবেক মন্ত্রিপরিষদ সচিব।majumder234@yahoo.comইহাতে মন্তব্য প্রদান বন্ধ রয়েছে
5		নারীদের জঙ্গি কিংবা যোদ্ধা হওয়া নিয়ে আন্তর্জাতিক জঙ্গি সংগঠন আইএস বা আইসিসে দুটি মত আছে। একটি মত হলো শত্রুপক্ষের বিরুদ্ধে তাঁদের যেকোনো কাজে ব্যবহার। অপর মতটি হলো নারীদের আর যা-ই করা হোক, যোদ্ধা করা যাবে না। কেননা, নারী যোদ্ধার হাতে কেউ নিহত হলে তিনি বেহেশতে যেতে পারবেন না। ধর্মের নামধারী আইএস নারীদের কী চোখে দেখে, বিভিন্ন সংবাদমাধ্যমে তার বিস্তারিত বিবরণ পাওয়া যাচ্ছে। তারা নারীদের কোনো সম্মান বা মর্যাদা দেয় না; বরং কখনো মানবঢাল হিসেবে, কখনো যৌনদাসী হিসেবে ব্যবহার করে থাকে। আইএস থেকে যেসব নারী পালিয়ে এসেছেন, তাঁরা যেসব বিবৃতি বা জবানবন্দি দিয়েছেন, তা পড়লে গা শিউরে ওঠে। ধর্মের নামে মানুষ এত বড় অধর্মের কাজ করতে পারে! আমাদের আলোচনার বিষয় মধ্যপ্রাচ্য বা আইএস নয়, বাংলাদেশ। প্রায় দুই দশক ধরে বাংলাদেশে জঙ্গি তৎপরতা চললেও এ কাজে নারীদের ব্যবহার অতি সাম্প্রতিক ঘটনা। এর আগে পত্রিকায় পড়েছিলাম, বাংলাদেশের নাগরিক এবং বাংলাদেশি বংশোদ্ভূত বেশ কয়েকজন নারী মধ্যপ্রাচ্যে গিয়েছেন আইএসএ যোগ দিতে। তবে এই সংখ্যা ইউরোপ ও আমেরিকা থেকে যোগদানকারী নারীদের তুলনায় অনেক কম। বাংলাদেশ থেকে যাওয়া নারীদের কেউ কেউ সেখানে মারাও পড়েছেন বলে জানা যায়। সম্প্রতি এক চিকিৎসক সপরিবারে মধ্যপ্রাচ্যে গিয়েছেন বলে গণমাধ্যমে খবর এসেছে। সেই চিকিৎসকরে সঙ্গে তাঁর স্ত্রী, পুত্রবধূও গিয়েছেন। কিন্তু এই নারীদের কেউ স্বেচ্ছায় গিয়েছেন, তা ভাবার কারণ নেই। তাঁরা যখন বিয়ে করেন, তাঁদের স্বামীরা কেউ জঙ্গি ছিলেন না। বরং পরবর্তীকালে পুরুষ জঙ্গিদের পাল্লায় পড়েই তাঁদের কেউ কেউ জঙ্গি হয়েছেন বা হতে বাধ্য হয়েছেন। গত শনিবার রাজধানীর আজিমপুরে অভিযান পরিচালনাকারী পুলিশের ওপর নারী জঙ্গিরা ছুরি মেরে, বোমা বিস্ফোরণ ঘটিয়ে ও মরিচের গুঁড়া ছিটিয়ে তাদের রুখতে চেষ্টা করেন বলে পুলিশের বরাত দিয়ে পত্রিকার খবরে বলা হয়। পুলিশের কাছে খবর ছিল, সেখানে মিরপুরের রূপনগরে পুলিশের অভিযানে নিহত মেজর (অব.) জাহিদুল ইসলামের স্ত্রী জেবুন্নাহার শিলাসহ কয়েকজন জঙ্গি আছেন। কিন্তু অভিযান শুরুর আগেই জেবুন্নাহার পালিয়ে যান। অভিযানে তাঁর সন্তান ও আহত অবস্থায় তিন নারী ধরা পড়েন। শনিবার সন্ধ্যায় পুলিশ অভিযান চালালে প্রথমে বাসায় অবস্থানকারী নারী-পুরুষ তাঁদের ওপর চড়াও হন। এরপর পুলিশের আরও কয়েকটি ইউনিট সেখানে হামলা চালালে জঙ্গিরা আত্মহত্যার চেষ্টা করেন এবং ঢাকা মেডিকেল কলেজ হাসপাতালের চিকিৎসকের ভাষ্য অনুযায়ী নিহত আবদুল করিম আত্মহত্যা করেছেন। তাঁর গলায় ধারালো অস্ত্রের আঘাত রয়েছে। পুলিশের অভিযানের সময় আহত তিন নারীর মধ্যে একজনের অবস্থা আশঙ্কাজনক। তাঁর নাম খাদিজা। তাঁর মাথার পেছনে ধারালো অস্ত্রের কোপ আছে। অপর দুই নারী শারমিন ও শাহেলার অবস্থা স্থিতিশীল। শারমিনের পেটে ও হাতে গুলি ঢুকেছিল। অস্ত্রোপচার করে গুলি বের করা হয়েছে। তাঁরা সবাই ঢাকা মেডিকেল কলেজ হাসপাতালে চিকিৎসাধীন আছেন। পুলিশ বলছে, নিহত ব্যক্তি এবং এই তিন নারী নব্য জেএমবির সদস্য। তাদের ধারণা, ওই বাসায় জাহিদের স্ত্রী জেবুন্নাহারও (শিলা) ছিলেন। বিপদ আঁচ করতে পেরে তিনি এক বছরের সন্তানকে নিয়ে কেটে পড়েছেন।নিহত জঙ্গির আঙুলের ছাপ নিয়ে তা জাতীয় পরিচয়পত্রের সঙ্গে মিলিয়ে দেখা গেছে, তাঁর নাম শমসেদ। বাবার নাম মোসলেহ উদ্দীন। বাড়ি রাজশাহীর বোয়ালিয়া উপজেলার মেহেরচণ্ডী গ্রামে। তাঁর সাংগঠনিক নাম আবদুল করিম। আহত অবস্থায় গ্রেপ্তার হওয়া শাহেলা তাঁর স্ত্রী। অভিযানের সময় স্বামীর মতো শাহেলাও নিজেকে নিজে ছুরি দিয়ে আঘাত করেছেন। ওই বাসা থেকে উদ্ধার করা তিনটি শিশুর মধ্যে ১৩-১৪ বছরের ছেলেটি এই দম্পতির যমজ সন্তানের একটি।কয়েকজন প্রত্যক্ষদর্শী ও পুলিশ বলেছে, পুলিশের উপস্থিতি টের পেয়ে বাসার বাসিন্দারা দরজা খুলে তাঁদের ওপর হামলা চালান। তাঁরা দুই পুলিশ সদস্যকে কুপিয়ে আহত করেন। হামলাকারীদের মধ্যে একজন নারী ছোরা হাতে পালানোর চেষ্টা করেন। একদল পুলিশ ওই নারীর পিছু নেয়। পুলিশের অন্য সদস্যরা ওই বাসার ভেতর অভিযান অব্যাহত রাখেন। এ সময় পুলিশের গুলিতে আবদুল করিম নিহত হন। বাসায় থাকা অপর দুই নারী সদস্য ছুরি দিয়ে আত্মহত্যার চেষ্টা করেন। এর আগে জঙ্গি আস্তানায় নারী সদস্যের সন্ধান পাওয়া গেলেও তাঁদের কেউ আত্মহত্যার চেষ্টা করেছেন বা পুলিশের ওপর হামলা চালিয়েছেন, সে রকম কোনো তথ্য নেই। সে ক্ষেত্রে এটি বাংলাদেশে জঙ্গি হানার নতুন মাত্রা। আগে পুরুষ জঙ্গিরা পরিবার থেকে আলাদা হয়ে জঙ্গিবাদে দীক্ষা নিতেন, বিভিন্ন কার্যক্রম পরিচালনা করতেন। এখনো পরিবারের নারী সদস্যদেরও এতে যুক্ত করছে। অর্থাৎ সমাজে তাঁরা ভালোভাবেই শিকড় গাড়ার চেষ্টা করছেন। সরকার ও আইনশৃঙ্খলা রক্ষাকারী বাহিনীর সদস্যরা বলছেন, জঙ্গিদের কোনো সামাজিক ভিত্তি বা সমর্থন নেই। সাধারণ মানুষও তা-ই মনে করতেন। কিন্তু জঙ্গিরা যেভাবে গোটা পরিবারকে জঙ্গিবাদে দীক্ষিত করছেন, এখন নতুন করে সবকিছু ভাবা দরকার। এর আগে গত ২৭ আগস্ট নারায়ণগঞ্জের পাইকপাড়ায় একটি বাড়ির তিনতলার একটি ফ্ল্যাটে অভিযানে কানাডাপ্রবাসী তামিম চৌধুরী ও তাঁর দুই সহযোগী নিহত হন। গত ২৬ জুলাই কল্যাণপুরে জঙ্গি আস্তানায় অভিযানে নয়জন নিহত হন। সেখানে আহত অবস্থায় একজনকে গ্রেপ্তার করা হলেও কোনো নারী জঙ্গির হদিস পাওয়া যায়নি।  এর আগে বিএনপি আমলে শায়খ আবদুর রহমান ও ছিদ্দিকুল ইসলাম বাংলা ভাইসহ যেসব জঙ্গি ধরা পড়েছিলেন, তাঁদের কেউ কেউ পরিবার-পরিজন নিয়ে থাকলেও নারীদের অস্ত্রের প্রশিক্ষণ দিয়েছেন, এমন প্রমাণ নেই। হতে পারে তাঁদের সামাজিক অবস্থান ও পড়াশোনা কম থাকার কারণে সেটি করতে তাঁরা সাহস পাননি। কিন্তু এখন সচ্ছল পরিবারের উচ্চশিক্ষিত লোকজন জঙ্গি হয়ে উঠছেন এবং স্ত্রী ও সন্তানদেরও জঙ্গিবাদের তালিম দিচ্ছেন। ভয়টা এখানেই। এ অবস্থায় কেবল ঝটিকা অভিযান চালিয়ে চিহ্নিত কয়েকজন জঙ্গিকে হত্যা করলেই সমস্যার সমাধান হবে না, তাঁদের পারিবারিক ও সামাজিক অবস্থান চিহ্নিত করে শিকড় উপড়ে ফেলার কাজেই মনোনিবেশ করতে হবে।ইহাতে মন্তব্য প্রদান বন্ধ রয়েছে
6		তুরস্কের সাম্প্রতিক ব্যর্থ সামরিক অভ্যুত্থানের কারণে দেশটিতে অস্থিতিশীলতা সৃষ্টি হয়েছে। সরকার একধরনের মানসিক বৈকল্যে ভুগছে। চলছে ব্যাপক ধরপাকড়। সাংবাদিকেরাও রেহাই পাচ্ছেন না। কিন্তু সৌভাগ্যের ব্যাপার হলো, তুরস্কের ইনসারলিক বিমানঘাঁটিতে যুক্তরাষ্ট্রের যে পারমাণবিক অস্ত্র রয়েছে, সেগুলো বিদ্রোহীদের হাতে পড়েনি। যদিও এই ঘাঁটি থেকেই অভ্যুত্থানের সময় বিদ্রোহীরা বিমান উড়িয়েছিল। কিন্তু এর পরের বার কী হবে?তবে পৃথিবীর নয়টি পারমাণবিক শক্তি দাবি করে, এতে তেমন উদ্বিগ্ন হওয়ার কিছু নেই। তাদের যুক্তি হচ্ছে, ভৌতিক সুরক্ষার সঙ্গে ইলেকট্রনিক সুরক্ষা থাকায় এসব অস্ত্র নিরাপদ থাকবে। এমনকি এসব যে দেশে রয়েছে, সে দেশে যদি সহিংসতাও শুরু হয়। কিন্তু সানদিয়া ন্যাশনাল ল্যাবরেটরিসের সাবেক জ্যেষ্ঠ প্রকৌশলী রবার্ট পিউরিফয় এর সঙ্গে দ্বিমত পোষণ করেছেন। সম্প্রতি তিনি লস অ্যাঞ্জেলেস টাইমকে বলেছেন, ‘এই সুরক্ষা–ব্যবস্থার কারণে সন্ত্রাসীদের পারমাণবিক অস্ত্র ব্যবহার করতে একটু দেরি হতে পারে এই যা, যে ব্যবস্থা একসময় তিনি নিজেই বানিয়েছিলেন।’তাঁর বক্তব্যের কারণে অনিরাপদ অঞ্চলে পারমাণবিক অস্ত্রের নিরাপত্তা নিয়ে শঙ্কা সৃষ্টি হয়েছে। যেমন পাকিস্তানে জিহাদি সন্ত্রাস ও বিচ্ছিন্নতাবাদী আন্দোলনে দেশটি এমনিতেই জেরবার, অথচ তাদের পারমাণবিক অস্ত্রের সংখ্যা বিশ্বে সবচেয়ে দ্রুতগতিতে বাড়ছে। এমনকি দেশটির যে সামরিক স্থাপনায় পারমাণবিক অস্ত্র রয়েছে, সেখানে ইতিমধ্যে হামলাও হয়েছে। তারা সম্প্রতি চলমান ‘যুদ্ধক্ষেত্রের জন্য বহনযোগ্য পারমাণবিক অস্ত্র’ বানিয়েছে, যেগুলো চুরি করা সহজ। এতে ভীতি আরও বেড়েছে।উত্তর কোরিয়ার সরকার কখন কী করে বসে, তার নিশ্চয়তা নেই। ফলে তাদের পারমাণবিক অস্ত্রও উদ্বেগের কারণ। দেশটির প্রেসিডেন্ট কিম জং উন সেনাবাহিনীকে ভয় পান; ইতিমধ্যে তিনি বেশ কয়েকজন জ্যেষ্ঠ সামরিক কর্মকর্তাকে সেনাবাহিনী থেকে অব্যাহতি দিয়েছেন। এতে অনেকেই তাঁর বিরোধী হয়ে উঠেছেন। তাঁদের মধ্যে কেউ যেকোনো দিন গৃহবিবাদ শুরু করে দিতে পারেন। এর সঙ্গে যদি পারমাণবিক অস্ত্র যোগ হয়, তাহলে ব্যাপারটা খুবই বিপজ্জনক হয়ে উঠতে পারে। পারমাণবিক অস্ত্রধর অন্য দেশগুলোকে স্থিতিশীল মনে হলেও চীন ও রাশিয়ার মতো কর্তৃত্বপরায়ণ দেশগুলো অভ্যন্তরীণ ঝুঁকির মুখে পড়তে পারে, যদি তাদের রাজনৈতিক একতা বিনষ্ট হয়।তবে এসব গোলযোগে নিরাপত্তা বিঘ্নিত হয়নি, এমন নজিরও আছে। ১৯৬১ সালে ফ্রান্স অধিকৃত আলজেরিয়ায় জেনারেলরা বিদ্রোহ করে সাহারা মরুভূমিতে পরীক্ষামূলক পারমাণবিক যন্ত্রকে ঝুঁকির মুখে ফেলে দিলেও শেষমেশ বিপজ্জনক কিছু ঘটেনি। ওদিকে চীনের সাংস্কৃতিক বিপ্লবের সময় রেভল্যুশনারি গার্ড বেশ কার্যকরভাবেই পারমাণবিক অস্ত্রের সুরক্ষা দিতে পেরেছিল। আবার মিখাইল গর্বাচভের বিরুদ্ধে অভ্যুত্থানের চেষ্টা এবং সোভিয়েত ইউনিয়নের পতনের সময়ও দেশটি পারমাণবিক অস্ত্রের নিয়ন্ত্রণ হারায়নি।কিন্তু এই পরিপ্রেক্ষিতে যদি কেউ ভাবে, পারমাণবিক অস্ত্র নিরাপদ থাকবে, তাহলে ব্যাপারটা একটু বেশি হয়ে যাবে, বিশেষ করে পাকিস্তান ও উত্তর কোরিয়ার মতো অস্থিতিশীল রাষ্ট্রে। কথা হচ্ছে, পারমাণবিক অস্ত্র যদি বিদ্রোহী বা সন্ত্রাসী গোষ্ঠী এবং মরিয়া ও ব্যর্থ সরকারের হাতে থাকে, তাহলেও দুর্ঘটনার ঝুঁকি থাকে। আর সেসব ক্ষেত্রে আন্তর্জাতিক সম্প্রদায়ের এই হুমকি মোকাবিলার তেমন সুযোগ থাকে না। আরেকটি বিকল্প হচ্ছে, হামলা ও দখলদারি। তবে এতে পারমাণবিক ক্ষেত্র চিহ্নিত করার চ্যালেঞ্জ থাকে না। নাৎসিদের পরাজয়ের কারণে মিত্রশক্তি জার্মানির পারমাণবিক কার্যক্রম খুঁজে ধ্বংস করে ফেলতে সক্ষম হয়।তৃতীয় বিকল্পটি হচ্ছে, পারমাণবিক কর্মসূচির রাশ টেনে ধরা। প্রথমত, পারমাণবিক অস্ত্র এক দেশ থেকে অন্য দেশে নেওয়ার পথ নিয়ন্ত্রণ করতে হবে, সংশ্লিষ্ট দেশের কাছের ও দূরের নিরাপত্তা বাড়াতে হবে। যদিও প্রলিফারেশন সিকিউরিটি ইনিশিয়েটিভে পারমাণবিক অস্ত্রের অবৈধ চালান নিষিদ্ধ করা হয়েছে। ইন্টারন্যাশনাল এনার্জি এজেন্সির প্রতিবেদনে জানা যায়, পারমাণবিক উপাদান এখনো চোরাচালান হচ্ছে। মনিটরিং বাড়ানো হলে চোরাচালান কিছুটা কমতে পারে, কিন্তু তা বন্ধ হবে না।এর রাশ টেনে ধরতে হলে পরমাণু অস্ত্রের জিম্মাদারদের বোঝাতে হবে, যাতে তারা জীবনবাজি রেখে হলেও নিশ্চিত করে, সন্ত্রাসী বা বিদ্রোহীদের হাতে পরমাণু অস্ত্র না পড়ে। এর জন্য ওই জিম্মাদার দেশের প্রতিবেশীদের ব্যালাস্টিক ক্ষেপণাস্ত্র প্রতিরক্ষাব্যবস্থা সজাগ রাখতে হবে। কথা হচ্ছে, ভারত, জাপান ও দক্ষিণ কোরিয়া এই ব্যবস্থা আধুনিকীকরণ করলেও কোনো ক্ষেপণাস্ত্র প্রতিরক্ষাই নিখুঁত নয়।সংকটের সময় যখন বাস্তবতা দ্রুত বদলে যায়, তখন পারমাণবিক অস্ত্রের হুমকি মোকাবিলা করা সহজ কাজ নয়। যদিও এসব দেশের সরকারের গোপনীয় আকস্মিক পরিকল্পনা রয়েছে, মধ্যপ্রাচ্যের আন্তর্জাতিক বিপর্যয়ের পরিপ্রেক্ষিতে তার রেকর্ড কিন্তু একপাক্ষিকভাবে ভালো নয়, মিশ্র। আর সাধারণভাবে যদি কেউ ভাবে, সবকিছু পরিকল্পনামাফিক চলবে বা পারমাণবিক কমান্ড অ্যান্ড কন্ট্রোল–ব্যবস্থা ঠিকঠাক কাজ করবে, তাহলে ব্যাপারটা জুয়া খেলার মতো হবে।সময় এসেছে, এখন নতুন চিন্তা করতে হবে, যার নেতৃত্বে থাকবে যুক্তরাষ্ট্র। কারণ, পরমাণু অস্ত্রের বিস্তার রোধে তারাই এখন পর্যন্ত নেতৃত্বের আসনে। তার সঙ্গে চিন্তক প্রতিষ্ঠান, অনুসন্ধানী সাংবাদিক ও পণ্ডিতদের পরামর্শ নেওয়া যেতে পারে। কথা হচ্ছে, আমরা তো এ রকম সুচিন্তিত পরিকল্পনা না করে নিজেদের এমন ধ্বংসের দ্বারপ্রান্তে নিয়ে যেতে পারি না।তুরস্কের শিক্ষা হচ্ছে, ইনসারলিকের পারমাণবিক বোমাগুলো নিরাপদ নয়, অন্যান্য অঞ্চলের কথা আর না-ই বা বললাম। বরং জগতের সবচেয়ে বিপজ্জনক অস্ত্রসম্ভার চোখের পলকেই আমাদের বিরুদ্ধে ব্যবহৃত হতে পারে। এ জন্য আমাদের সবারই হুঁশ ফেরা উচিত।অনুবাদ: প্রতীক বর্ধন, স্বত্ব: প্রজেক্ট সিন্ডিকেট।বেনেট র‍্যামবার্গ: মার্কিন পররাষ্ট্র দপ্তরের ব্যুরো অব পলিটিকো-মিলিটারি অ্যাফেয়ার্সের নীতি বিশ্লেষক।ইহাতে মন্তব্য প্রদান বন্ধ রয়েছে
7		গাজীপুর প্রতিনিধি। ১০ সেপ্টেম্বর ২০১৬সংবাদ: গাজীপুরের টঙ্গীর বিসিক শিল্পনগরীতে একটি কারখানায় বয়লার বিস্ফোরণ থেকে সৃষ্ট অগ্নিকাণ্ডে নিহত ব্যক্তির সংখ্যা বেড়ে ২২-এ পৌঁছেছে। আহত হয়েছেন অর্ধশতাধিক। আগুনে পাঁচতলা ভবনটির ওপরের তিন তলার অনেকটাই ধসে গেছে। ভবনের বিভিন্ন অংশে আগুন ছড়িয়ে পড়েছে। ভবনের ভেতরে আরও লাশ থাকতে পারে বলে আশঙ্কা করছে ফায়ার সার্ভিস।মো. আরিফ হোসেনখবরটা দেখে কষ্ট পেলাম। খুবই কষ্ট পেলাম। খবরটা যাঁরা পড়বেন, তাঁরা আহত মানুষগুলোর জন্য দোয়া করবেন। প্লিজ!জিল্লুরমর্মান্তিক, ঈদের আগে অপ্রত্যাশিত দুর্ঘটনা। সব বিদেহী আত্মার মাগফিরাত কামনা করছি।মনসুর আহমেদ‘...নিহত ব্যক্তিদের প্রতিটি পরিবারকে ২০ হাজার টাকা ও আহত ব্যক্তিদের ১০ হাজার টাকা করে দেওয়া হবে।’ এটা কি কাটা ঘায়ে নুনের ছিটা, নাকি ঝাল মরিচের ছিটা?এস টি এম মিলনঈদের আগে এই রকম দুঃসংবাদ খুবই কষ্টের, যা তাঁর ফ্যামিলি ব্যতীত অন্য কেউ বোঝার কথা নয়।ইহাতে মন্তব্য প্রদান বন্ধ রয়েছে
8		বাবা কৃষক ছিলেন, তাঁর নিজের কিছু জমি ছিল। কিন্তু যেদিন তিনি মারা গেলেন, সেদিন তাঁর ছেলেমেয়েরা জানতে পেল, এক ছটাক জমিও তিনি রেখে যাননি তাদের জন্য। বাবা কী করে ভূমিহীন বর্গাচাষিতে পরিণত হয়েছিলেন, উজ্জ্বল তা জানে না। কিন্তু তিনি হঠাৎ মরে গিয়ে সন্তানদের যে জীবনের সামনে দাঁড় করিয়ে গেছেন, উজ্জ্বল সেই জীবনকে ভীষণভাবে জানছে আট বছর ধরে।সকাল ৯টা থেকে রাত ৯টা-১০টা পর্যন্ত দুই পায়ে গড়িয়ে চলে উজ্জ্বলের জীবন। দুপুরে শুধু খাওয়ার সময়টুকু ছাড়া একদণ্ড বসার ফুরসত মেলে না। বসার কোনো ব্যবস্থাই রাখা হয়নি। না, জুতা কোম্পানির শোরুমে বিক্রয়কর্মীদের একদণ্ড বসে জিরিয়ে নেওয়ার সুযোগ নেই। তাদের পায়ে অনেক প্রাণশক্তি আর মনে অসীম ধৈর্য রাখতে হয়। উজ্জ্বল আট বছর ধরে যেন দাঁড়িয়েই আছে। ক্রেতাদের জুতা দেখানো, জুতার গুণমান বর্ণনা করে ক্রেতার মন জয় করা, জুতা পরানো, জুতা খোলা, মাপ না মিললে আরেক জোড়া পরিয়ে দিয়ে পরখ করে দেখা, তারপর পছন্দের জুতা প্যাকেটে ভরে ক্রেতাকে ক্যাশ কাউন্টারে নিয়ে যাওয়া—এই একঘেয়ে জীবন দিনের পর দিন বয়ে চলেছে ক্ষমাহীন, ক্ষান্তিহীনভাবে।কিন্তু উজ্জ্বলের মুখে হাসি লেগে আছে সব সময়। ২৬ বছরের সুদর্শন তরুণ। ফরসা, লম্বাটে মুখমণ্ডল মেদহীন যৌবনের দ্যুতিতে উজ্জ্বল। জুতার দোকানের বদলে ওকে যদি কল্পনা করি বিশ্ববিদ্যালয়ের ক্যাম্পাসে, তাহলে সেই দৃশ্যে ওর পাশে অন্তত একজন তরুণীকে অবশ্যই দেখতে পেতাম। কিংবা দেখতে পেতাম তাকে ঘিরে অনাবিল আড্ডায় মেতে উঠেছে এক গন্ডা উচ্ছল তরুণ-তরুণী।কিন্তু উজ্জ্বলের বিশ্ববিদ্যালয়ে যাওয়া হয়নি। ২০০৮ সালে উচ্চমাধ্যমিক পরীক্ষা দিয়েছিল, কিন্তু ফল বেরোবার আগেই হঠাৎ বাবা মারা গেলেন। আকাশ থেকে তারা খসে পড়ার মতো মিলিয়ে গেল উজ্জ্বলের বিশ্ববিদ্যালয়ে যাওয়ার স্বপ্ন। জীবিকার সন্ধানে বেরিয়ে পড়তে হলো ১৮ বছরের ছেলেটিকে। কিন্তু জীবিকা কোথায়? যে দেশে লাখ লাখ উচ্চশিক্ষিত ছেলেমেয়ে বেকার ঘুরে বেড়াচ্ছে, সেখানে স্রেফ ইন্টারমিডিয়েট পাস করে কেউ কি কোনো চাকরির আশা করতে পারে? অন্যরা পারে কি না উজ্জ্বল জানে না, তার অন্তত ও–রকম উচ্চাশা ছিল না।কিন্তু কিছু একটা তো করতেই হবে। এই ভেবে উজ্জ্বল পাড়ি জমাল ঢাকা মহানগরে; তার বিশ্বাস, দুনিয়ার সব ধরনের জীবিকার কেন্দ্রস্থল ঢাকা। তাই সে নিজের জেলা শহর বগুড়াকে পাশ কাটিয়ে সোজা চলে এসেছে ঢাকায়। তার ভাগ্যটা প্রসন্ন ছিল। কিছুদিনের চেষ্টাতেই মিলে গেল চাকরি; নামকরা এক জুতা কোম্পানির বিক্রয়কর্মী হলো উজ্জ্বল হোসেন। প্রথমে বেতন কম ছিল; কিন্তু এখন নির্ধারিত বেতন আর কমিশন যোগ করে মাসে প্রায় ২০ হাজার টাকা তার রোজগার।বুধবার সন্ধ্যায় এলিফ্যান্ট রোডে উজ্জ্বলের সঙ্গে আমার গল্প করার সুযোগ হয়েছিল। বিখ্যাত এক জুতা কোম্পানির ব্যস্ততম শোরুমগুলোর একটি। ঈদের বাজার বলে ভিড় ছিল বেশি। তাকে যখন জিজ্ঞাসা করি তার বাড়ি কোথায়, তখনই সে বুঝতে পারে আমি ক্রেতা নই। সে আমার পরিচয় জানতে চায়। সাংবাদিক পরিচয় দিয়ে তাকে জানাই যে আমি তাকে নিয়ে লিখব।জানতে চাইলাম, তার বাড়ি কোথায়, বাবা কী করেন, ভাইবোন কজন, ভাইবোনেরা কে কী করেন। উত্তরে উজ্জ্বল যা বলে তার কিছু কথা ওপরে লিখেছি। বাবার আকস্মিক মৃত্যুর পর উচ্চশিক্ষার স্বপ্ন ভেঙে যাওয়া এবং কঠিন জীবনসংগ্রামে অবতীর্ণ হওয়ার গল্প সে বলে অবলীলায়। তার কণ্ঠে কোনো খেদ নেই, দুঃখ নেই, অভিমান নেই। জীবন যেভাবে তার সামনে হাজির হয়েছে, সেভাবেই সে তাকে গ্রহণ করে নিয়েছে। এবং চার ভাই ও চার বোনের মধ্যে নিজেকেই সে সবচেয়ে সফল ও সৌভাগ্যবান মনে করে। বড় দুই ভাই বিবাহিত, স্ত্রী-সন্তানদের নিয়ে গ্রামেই থাকেন; জমিজমা চাষ করেন। কিন্তু তাঁদের নিজেদের কোনো জমি নেই; অন্যের জমি বর্গা নিয়ে চাষ করেন। চার বোনেরই বিয়ে হয়ে গেছে। একমাত্র ছোট ভাইটি ঢাকায় থাকে, ওয়েল্ডিং মিস্ত্রি হয়েছে সে। গ্রামের বাড়িতে মা একা; কারণ দুই ভাইয়ের সংসার আলাদা।ঢাকার তেজতুরী বাজারে এক মেসের একটি ঘরে তিন সহকর্মীর সঙ্গে থাকে উজ্জ্বল। থাকা-খাওয়া বাবদ মাসে খরচ হয় সাড়ে পাঁচ হাজার টাকা। সাত হাজার টাকা মাকে পাঠিয়ে দেয়। পকেট খরচের জন্য হাতে কিছু অবশিষ্ট থাকে।‘বয়স তো কম হলো না। বিয়ে করবেন না?’‘তা তো করতেই হবে একদিন।’‘বান্ধবী আছে?’‘না।’ লাজুক হেসে বলে উজ্জ্বল, তারপর নিজেই ব্যাখ্যা করে, ‘মেয়েদের টাইম দিতে হয়। কিন্তু আমার টাইম কোথায়?’‘ঈদে বাড়ি যাবেন না?’‘অবশ্যই যাব!’ উজ্জ্বল কথাটা এমন সুরে বলে, যেন প্রতিবাদ জানাচ্ছে। যেন ঈদের ছুটিতে বাড়ি না যাওয়ার কথা সে ভাবতেই পারে না।‘কবে যাবেন?’‘ঈদের দিন সকালে।’‘তাহলে ঈদের জামাত?’‘সেটা তো ভাগ্যে নাই। প্রতি ঈদেই বাড়ি যাই ঈদের দিন সকালবেলা। রোজার ঈদের চাঁদরাতে শোরুম খোলা থাকে ভোর চারটা-পাঁচটা পর্যন্ত। ব্যাগ আগেই গোছায়ে রাখি। শোরুম বন্ধ হলেই মেসে ফিরে হাতমুখ ধুয়ে একটু কিছু খেয়ে ব্যাগ নিয়ে সোজা গাবতলী। ডাইরেক্ট বগুড়ার বাস না পাওয়া গেলে ভাঙা বাসে...যেভাবেই হোক, বাড়ি তো যাওয়াই লাগবে।’‘এত কষ্ট করে যে বাড়ি যান, কেন যান?’‘বাড়িতে মা আছে না? মা আছে বলেই তো সব সময় খালি মনে হয়, কখন বাড়ি যাব! কখন বাড়ি যাব!’মশিউল আলম: সাংবাদিক ও সাহিত্যিক।mashiul.alam@gmail.com ইহাতে মন্তব্য প্রদান বন্ধ রয়েছে
9		আমাদের তরুণ সময় কেটেছে ফুটবলের স্বর্ণযুগে। সে সময় আবাহনী-মোহামেডান ফুটবল খেলার দিন সারা দেশে উড়ত দুই দলের পতাকা। খেলার টিকিট কেনার জন্য মানুষ লাইন ধরত ভোররাত থেকে। খেলার সময় স্টেডিয়াম গমগম করত মানুষের ভিড়ে। রাস্তাঘাট ফাঁকা হয়ে যেত রেডিওর ধারাভাষ্য শোনার জন্য।শুধু কি আবাহনী, মোহামেডান? ব্রাদার্স ইউনিয়ন, রহমতগঞ্জ, ওয়ান্ডারার্স, বিজেএমসি—কোনো দলেরই তখন সমর্থকের অভাব ছিল না। আবাহনীকে অখ্যাত ওয়ারী পরপর তিন ম্যাচে হারানোর পর ‘ওয়ারী আইল’ বলে স্টেডিয়ামে ঢল নামা শুরু হলো তাদের সমর্থকদেরও।ব্যক্তিগতভাবে ফুটবলের তারকারা তখন ছিলেন দেশের সবচেয়ে বড় মেগাস্টার! সেরা ক্রিকেটারদের মধ্যে তখন ছিলেন ওমর খালেদ রুমী, সৈয়দ আশরাফুল হক, দীপু চৌধুরী, নেহাল হাসনাইন প্রমুখ। কিন্তু জনপ্রিয়তার পাল্লায় তাঁরা তো দূরের কথা, সে সময়ের সেনসেশন দাবার গ্র্যান্ডমাস্টার নিয়াজ মোরশেদও ধারেকাছে ছিলেন না ফুটবলারদের। মেজর হাফিজ, সালাউদ্দিন, চুন্নু, এনায়েত বা নান্নু-মঞ্জু ছিলেন তখন লাখো ফুটবলামোদীর কাছে অতিমানব ধরনের কিছু! পরের প্রজন্মের মুন্না, কায়সার হামিদ, আশীষ ভদ্র বা সালাম মোর্শেদীদেরও ছিল আকাশছোঁয়া জনপ্রিয়তা। ২৫ বছর আগে এক মৌসুমে মুন্নাকে ১৮ লাখ টাকা দিয়ে কিনে হইচই ফেলে দিয়েছিল আবাহনী। সালাউদ্দিন তখন হংকংয়ে পেশাদার ফুটবল খেলেছেন, মুন্না কলকাতার ইস্ট বেঙ্গলে।কিন্তু ফুটবলের সেই স্বর্ণযুগে আঞ্চলিক পর্যায়েও উল্লেখ করার মতো সাফল্য ছিল হাতে গোনা। পৃথিবীর সব মহাদেশের মধ্যে তখনো এশিয়া ছিল ফুটবলে সবচেয়ে নিচের কাতারে। আবার এশিয়ার মধ্যে সবচেয়ে নিচের কাতারে ছিল দক্ষিণ এশিয়ার ফুটবল। সেখানেও বাংলাদেশের অবস্থান ছিল মাঝামাঝি পর্যায়ে! ফুটবলে কোনো দিন বাংলাদেশ বিশ্বের সেরা ১২৫টি দেশের কাতারেও ঢুকতে পারেনি, অনেক চেষ্টা করে ভারতও তা পারেনি।ফুটবলের স্বর্ণসময় অনেক আগে হারিয়ে গেছে। বিশ্ব ফুটবলে বাংলাদেশ এবং গোটা দক্ষিণ এশিয়া চলে গেছে আরও তলানির দিকে। এমন এক সময়ে আমাদের চমকে দিয়েছে এশিয়ান কাপ অনূর্ধ্ব-১৬-তে আমাদের মেয়েদের চমকপ্রদ সাফল্য। বাছাইপর্বে শক্তিশালী ইরান, চীনা তাইপেসহ অন্যদের গুঁড়িয়ে দিয়ে চ্যাম্পিয়ন হয়েছে বাংলাদেশ। চূড়ান্ত পর্যায়ে এশিয়া আর অস্ট্রেলিয়া মিলে সব দেশের মধ্যে এ ক্ষেত্রে আমাদের অবস্থান এখন সেরা আটে। আন্তর্জাতিক ফুটবলে এর চেয়ে বড় বা এর সঙ্গে তুলনীয় সাফল্য আমরা আর কখনোই পাইনি।সীমিত সুযোগ, অতিসীমিত আর্থিক প্রণোদনা আর দেশি কোচের সহায়তায় এই সাফল্যের মহিমা সত্যিকারের ফুটবলামোদী ছাড়া বোঝা সম্ভব নয়। বর্তমান ফুটবল–বিমুখ সময়ে আসলে তা বোঝাও হচ্ছে না ঠিকমতো। তার একটি বড় প্রমাণ আমরা পেলাম অতুলনীয় সাফল্য এনে দেওয়ার পর কিশোরী ফুটবলারদের প্রতি আমাদের কারও কারও হীন দৃষ্টিভঙ্গিতে।২.অনূর্ধ্ব-১৬ ফুটবল খেলে জাতির জন্য সম্মান বয়ে আনা মেয়েদের মধ্যে নয়জনই ছিল ময়মনসিংহের কলসিন্দুর গ্রামের। অথচ এই মেয়েদের বাড়ি ফেরার জন্য ফুটবল ফেডারেশন কোনো সুব্যবস্থা করতে পারেনি। লোকাল বাসে অভিভাবকহীন অবস্থায় বাড়ি ফেরার পথে তারা কটূক্তি ও মানসিক নির্যাতনের শিকার হয়েছে। এই ঘটনা সবাইকে মর্মাহত করেছে। তবে এ জন্য আমাদের সমাজের নোংরা পুরুষতান্ত্রিকতা যেমন দায়ী, তাদের এ পরিস্থিতিতে ফেলার জন্য ফুটবল ফেডারেশনও সমভাবে দায়ী। কলসিন্দুরের মেয়েরা তাদের স্কুলে ফিরে আরও বড় অবমাননার শিকার হয়েছে। ফুটবল ফেডারেশন যদি তাদের উপযুক্ত সম্মান দেখিয়ে সেখানে দিয়ে আসত, অজগ্রামের শিক্ষকদের জন্য তাদের অবমাননা করাও হয়তো সম্ভব হতো না সেভাবে!প্রতিপক্ষকে একের পর এক গোলের বন্যায় ভাসিয়ে দেওয়া আমাদের মেয়েদের উচ্ছল ছবি আমাদের সবার মনে প্রশান্তির প্রলেপ বুলিয়ে দিয়েছিল। আমরা কি কল্পনাও করতে পেরেছিলাম, মাত্র দুই দিন পরেই তাদের এমন শোচনীয় পরিস্থিতির মধ্যে পড়তে হবে?দুঃখের সঙ্গে বলতে হয়, আমাদের সব যেন শুধু ক্রিকেটে আটকে আছে। অথচ গ্লোবাল স্পোর্টস হিসেবে বিবেচনা করলে ফুটবলের সঙ্গে কোনো তুলনায় যেতে পারে না ক্রিকেট। বিশ্বকাপ ফুটবলের বাছাইপর্বে এখন খেলে ২০৭টি দেশ, ক্রিকেটে এই সংখ্যা প্রায় দশ ভাগের এক ভাগ। ক্রিকেটে ২০টি দেশের মধ্যে সেরা আটে এলেই আমরা বিশাল অর্জন হিসেবে ধরে নিই। ক্রীড়াক্ষেত্রে অতি দুর্বল এ দেশে এটিই করা স্বাভাবিক এবং প্রত্যাশিতও। কিন্তু ফুটবলে এশিয়া-অস্ট্রেলিয়ার আরও বেশি দেশের মধ্যে সেরা আটে আসা আমাদের মেয়েদের কেন আমরা একইভাবে বরণ করে নিতে পারলাম না? এটি কি শুধু ফুটবল–বিমুখতা? ক্রিকেটে বুঁদ হয়ে অন্য কোনো সাফল্য ঠিকমতো না দেখতে পাওয়া? নাকি এটি নারীদের প্রতি, প্রান্তিক পর্যায়ের মানুষের সন্তানদের প্রতি আমাদের চিরন্তন তাচ্ছিল্য, অবহেলা আর বৈষম্যের প্রতিচ্ছবি? এটি যা-ই হোক, এই মনোভাব কোনোভাবেই মেনে নেওয়ার মতো নয়।আমার ধারণা, ফুটবলের বা ক্রীড়াজগতের হর্তাকর্তা, এমনকি বহু মানুষেরই এই মনোভাব রাতারাতি বদলে যেতে পারে আমাদের ক্রীড়ামোদী প্রধানমন্ত্রী এই মেয়েদের নিজে সংবর্ধনা দিলে, সেখানে তাদের জড়িয়ে ধরে আবেগাপ্লুত হয়ে পড়লে। ক্রিকেটে আমরা কিছু ক্ষেত্রে তা-ই দেখেছি। ফুটবলেও এই মেয়েদের প্রতি যথোচিত আচরণ প্রদর্শনের জন্য যদি প্রধানমন্ত্রী কীভাবে তাদের বরণ করে নিলেন তা দেখা পর্যন্ত অপেক্ষা করতে হয়, তাহলে বলতে হবে জাতি হিসেবে ক্রমেই আমরা আরও বেশি অগভীর, স্বকীয়তাহীন ও আত্মমর্যাদাহীন হয়ে পড়ছি। ফুটবল শুধু নয়, অন্য বহু ক্ষেত্রে মানসিক দৈন্য আর দায়িত্বহীনতা আমাদের পিছিয়ে ফেলছে দিনকে দিন।৩.কোনো জাতির এগিয়ে যাওয়ার বিভিন্ন সূচক আছে। জাতিসংঘের বা এ ধরনের অন্য কারও সূচকে খেলাধুলার স্থান নেই। কিন্তু জাতি হিসেবে এগিয়ে যাওয়ার প্রকাশভঙ্গি বা প্রমাণ হিসেবে বাস্তবে ক্রীড়াক্ষেত্রে সাফল্যকে সব সময়ই খুব গুরুত্ব দিয়ে দেখা হয়। মিউনিখ অলিম্পিকে সাফল্যের জন্য তাই হিটলার পর্যন্ত মরিয়া হয়ে উঠেছিলেন। স্নায়ুযুদ্ধের সময়ে তাই সোভিয়েত আর মার্কিন বলয়ের দেশগুলো সর্বাত্মকভাবে মেতে উঠত একে অপরকে ছাড়িয়ে যাওয়ার জন্য। বর্তমান সময়ে চীনের উত্থানের পর তাই সর্বোচ্চ প্রস্তুতি নিয়ে তারা উঠে এসেছে পদক তালিকার শীর্ষের দিকে।আবার যেসব দেশের খেলাধুলার সব ক্ষেত্রে সাফল্যের সম্ভাবনা নেই, তারা বিশেষ বিশেষ ক্ষেত্রে সর্বোচ্চ মনোনিবেশ করছে। ভারত তাই সুচিন্তিতভাবে ক্রিকেটকে বেছে নিয়ে থেমে থাকেনি, আগামী অলিম্পিকে নির্দিষ্ট কয়েকটি ক্ষেত্রে সাফল্যের এখন থেকেই আরও বহু গুণ প্রস্তুতির শপথ নিয়েছে। কেনিয়া, ইথিওপিয়া, জ্যামাইকা, কাজাখস্তান বা মাত্র পা দেওয়া কসোভো পর্যন্ত তাদের শক্তির জায়গাগুলো চিহ্নিত করে সাফল্যের কর্মকৌশল নিয়ে কাজ করছে।আমাদের বহু ক্ষেত্রের মতো ক্রীড়াক্ষেত্রেও প্রস্তুতি বা উন্মাদনা কেবল হুজুগের মধ্যে সীমাবদ্ধ। না হলে আমাদের ক্রীড়াজগতের কর্তাদের বহু আগেই শুধু ক্রিকেট নয়, অন্য যেসব খেলায় কম প্রতিযোগিতা (যেমন কাবাডি) বা কম শারীরিক দক্ষতার প্রয়োজন (যেমন শুটিং বা দাবা) রয়েছে, সেখানে অগ্রাধিকার দেওয়া উচিত ছিল। প্রশ্ন হচ্ছে, ফুটবল কি এখন সেই অগ্রাধিকার তালিকায় আসবে? অন্তত মেয়েদের ফুটবল? শারীরিক সক্ষমতায় আমাদের ছেলেরা ফুটবলার হিসেবে যে অনেক পিছিয়ে তা হয়তো ফুটবলের স্বর্ণযুগেই দেখা গেছে। কিন্তু মেয়েদের ক্ষেত্রে সেটি বলার উপায় নেই। অনূর্ধ্ব-১৬ ফুটবলে মেয়েদের চমকপ্রদ সাফল্যের পর বরং সেখানে আমাদের সাফল্যের কর্মকৌশল নিয়ে চিন্তা করার সময় এসেছে। আমার ব্যক্তিগত অভিমত হচ্ছে, ছেলেদের তুলনায় এ দেশের মেয়েরা শারীরিক সক্ষমতায় অনেক এগিয়ে আছে, অন্য দেশগুলোর তুলনায় আন্তর্জাতিকভাবে তারা কম পিছিয়ে আছে। ওয়াজফিয়া নাজনীন ব্যক্তি হিসেবে তার প্রমাণ রেখেছেন, অনূর্ধ্ব-১৬ ফুটবল দল তা সামষ্টিকভাবে প্রমাণ করেছে। না হলে ইরান আর চীনা তাইপেকে ফুটবলে হারানোর কথা আমরা কখনো কি ভাবতে পারি কোনো পর্যায়ে?ফুটবলে আমাদের কিশোরীদের অতুলনীয় সাফল্যের পর এদিকে রাষ্ট্রের তাই আরও অনেক বেশি মনোযোগ দেওয়ার সময় এসেছে। বয়সভিত্তিক দলগুলোকে ঠিকমতো পরিচর্যা করলে মূল প্রতিযোগিতায় সাফল্যের বহু নজির পৃথিবীতে রয়েছে।ঠিকমতো অনূর্ধ্ব-১৬ ফুটবল দলটিকে পরিচর্যা করলে ভবিষ্যতে এদের আরও সাফল্য জাতি হিসেবে আমাদের গর্বিত করবে। তার চেয়েও যা সম্ভবত বেশি গুরুত্বপূর্ণ, এটি আমাদের সমাজে নারীদের প্রতি কূপমণ্ডূক ও বৈষম্যমূলক দৃষ্টিভঙ্গির প্রতি একটি চপেটাঘাত হিসেবে কাজ করবে। অন্য সব ক্ষেত্রের মতো ক্রীড়াক্ষেত্রেও এই চপেটাঘাতের প্রয়োজন রয়েছে।আসিফ নজরুল: অধ্যাপক, আইন বিভাগ, ঢাকা বিশ্ববিদ্যালয়।ইহাতে মন্তব্য প্রদান বন্ধ রয়েছে
10		যুক্তরাষ্ট্রে যাওয়ার জন্য টিকিট কাটতে এসেছি মধ্যপ্রাচ্যভিত্তিক একটি এয়ারলাইনসের প্রধান কার্যালয়ে। ইন্টারনেটের মাধ্যমে বুক করেছি। এবার টাকা দেওয়ার পালা। কর্তব্যরত কর্মকর্তা দেখেশুনে বললেন, যেহেতু লন্ডন হয়ে যাচ্ছি, ভিসা নিতে হতে পারে। বিভিন্ন সময়ে লন্ডন হয়ে আমেরিকায় গিয়েছি, কিন্তু কখনো ভিসা লাগেনি। নিশ্চিত হওয়ার জন্য আলাপ করতে গেলেন এবং দীর্ঘ সময় পর ফিরে এসে তাঁর উদ্বেগের সত্যতার কথা জানালেন। ট্রানজিটে যেহেতু তারিখ পরিবর্তন হচ্ছে, এ জন্যই ভিসা লাগবে। অর্থাৎ রাত ১১টা ৫০ মিনিটে হিথরোতে পৌঁছে দিবাগত রাত একটায় রওনা হলেও ভিসা লাগবে। আগে ব্রিটিশ সাম্রাজ্যে সূর্যাস্ত হতো না। এখন তো প্রায় ১২ ঘণ্টা সময় অন্ধকারে থাকতে হয়। উপনিবেশের অর্থকড়ি তো আর পাওয়া যাচ্ছে না, এখন ট্রানজিট ফি বা এ ধরনের নানা কিছুকেই সম্ভবত দেশটি অর্থ আদায়ের পথ হিসেবে বেছে নিয়েছে!তার পরের দিন তারিখ পরিবর্তন করতে হয় না, এমন একটি কানেকটিং ফ্লাইটের টিকিট কিনলাম। কম্পিউটারে প্রিন্ট করা টিকিটের সঙ্গে নানা বর্ণে ছাপানো একটি পাতাও জুড়ে দেওয়া। আসার আগের দিন দেখলাম, সেই রঙিন লেখা পৃষ্ঠায় তিনটি সুটকেসের ছবি; পাশে লেখা: ইকোনমি ক্লাসে আগে ২৩ কেজি নেওয়া যেত, এখন ৩০ কেজি; বিজনেস ক্লাসে আগে ৩০ কেজি, এখন ৪০ এবং ফার্স্ট ক্লাসে আগে ৪০ কেজি, এখন ৫০ কেজি। এমন লোভনীয় অফার আবিষ্কার করে তো খুব খুশি। তা–ও মধ্যপ্রাচ্যভিত্তিক এয়ারলাইনসটির প্রধান কার্যালয় থেকে নিশ্চিত হতে ইন্টারনেটে পাওয়া টেলিফোন নম্বরে ফোন করলাম। অনেকবার করার পরও কেউ ধরল না। ই-মেইল করলাম। উত্তর নেই।প্রতিদিন দুটি করে ফ্লাইট যাচ্ছে ঢাকা থেকে, যোগাযোগ তো খুব ভালো হওয়া দরকার। তখন আমিও ২৭ কেজি করে দুটি লাগেজ ঠিক করে বিমানবন্দরে উপস্থিত হলাম। যখন আমার পালা এল, কাউন্টারে সেবাদানকারী বললেন, ওজন কমিয়ে ২৩ কেজি করতে হবে। তখন রঙিন কাগজটির প্রতি দৃষ্টি আকর্ষণ করলে তিনি বললেন, এর পরিবর্তন হয়েছে, এটা প্রযোজ্য নয়। আমি কিন্তু মাত্রই ২০ দিন আগে টিকিট কিনেছি, শর্তাবলিতে পরিবর্তন হলে তা তো এয়ারলাইনসেরই দায়িত্ব নিয়ে জানানো উচিত। ভদ্রলোক আবার ইন্টারনেটের তথ্যের কথা বললেন সম্ভবত এই ভেবে যে আমার মতো বয়স্ক লোক হয়তো জানেন না। তাতেও তিনি রীতিমতো রাজার আসনে বসে কথা বলছেন, যদিও তাঁর সেবা দেওয়ার কথা। আমার বয়স এমনকি আমার চাকরিস্থল কিংবা আমার পদবি, কোনো কিছুই তাঁকে টলাতে পারল না। একসময় বললেন তিনি আমাকে আর সুযোগ দেবেন না, মানে যেতেই দেবেন না। আমার ৪৪ বছরের বিমানভ্রমণের জীবনে এ রকম অবস্থার সম্মুখীন হইনি। অনেক কষ্টে তাঁকে সন্তুষ্ট করার মতো অবস্থায় এনে যখন চেকইন সম্পন্ন করা হলো, তখন আর আমার দেহে শক্তি অবশিষ্ট নেই।মিলওয়াকিতে ছেলের বাসায় পৌঁছালাম ১১ আগস্ট বিকেলে। ১২ তারিখ সকালে ডালাসের উদ্দেশে রওনা হলাম। আমার একসময়ের ছাত্র সহকর্মী এবং বর্তমানে ইউটি ডালাসের অধ্যাপক লতিফুর রহমান খানের আমন্ত্রণে একটি সেমিনারে। রাতে ড. পল্লবী পারভীন এবং তাঁর বাসায়, বিশেষ করে বাংলাদেশ প্রকৌশল বিশ্ববিদ্যালয়ের সিএসই বিভাগের অনেক স্নাতকের সঙ্গে দেখা হয়; যাঁরা স্বীয় কর্মস্থলে যোগ্যতার প্রমাণ রেখে চলেছেন। স্বদেশে চেকইনে সমস্যা হলেও পরদেশে চেকইনে সমস্যা হয়নি। ১৩ তারিখ সকালে অধ্যাপক লতিফুর রহমান খানের সঙ্গে সান ফ্রান্সিসকো রওনা হলাম। নিজে ইকোনমি ক্লাসে গিয়ে আমাকে বিজনেস ক্লাসে ভ্রমণের ব্যবস্থা করলেন। ড. ফারিবার গাড়িতে বিমানবন্দর থেকে যাত্রা শুরু। আমার ছয় ঘণ্টা অবস্থানের জন্য আমাদের স্নাতকেরা যে আয়োজন করেছিলেন এবং তাতে উপস্থিতি দেখে আমি রীতিমতো অভিভূত। প্রত্যেকে নিজ কর্মক্ষেত্রে লব্ধপ্রতিষ্ঠ। বিভাগের শুরুর দিনগুলোতে আমাদের ল্যাবে দুটি কম্পিউটার, যার একটিতে মাত্র ১০ মেগাবাইট হার্ডডিস্ক, পালাক্রমে তাতে কাজ করে আমাদের স্নাতকদের অর্জনের কোনো তুলনা নেই। কেউ সফটওয়্যার বিশেষজ্ঞ হিসেবে সুনাম অর্জন করেছেন, কেউ বা অধ্যাপনায়, কেউ বা শিল্পোদ্যোক্তা হিসেবে প্রতিষ্ঠিত হয়েছেন। অনেক আত্মবিশ্বাস নিয়ে কাজ করছেন তাঁরা। দেশের প্রতি মমত্ববোধ রয়েছে প্রচুর। তাইতো অল্প সময়ের জন্য হলেও একটি রেস্টুরেন্টে সবাই একত্র।বিকেলেই রওনা হলাম সিয়াটলের দিকে। আমাদের অত্যন্ত মেধাবী ছাত্র মাইক্রোসফট রিসার্চের খ্যাতিমান গবেষক ড. সুমন কুমার নাথ তাঁর বাসায় নিয়ে গেলেন; তুখোড় প্রোগ্রামার মুনিরুল আবেদীনের সঙ্গে দেখা। সন্ধ্যায়ই আমাদের প্রথম ব্যাচের ‘লাস্ট বয় ফার্স্ট’ সন্দীপন সান্যালের ছোট ছেলের জন্মদিন উপলক্ষে অনুষ্ঠানে যোগ দিতে বর্তমানে নিজ নিজ ক্ষেত্রে লব্ধপ্রতিষ্ঠ অনেক মেধাবী স্নাতকের সঙ্গে দেখা হলো। একেকজনের সঙ্গে দেখা হয়, আর বুক এক বিঘত করে বেড়ে যায়, দেহে আর বুক লুকানোর জায়গা নেই।এরপর ইউনিভার্সিটি অব ইলিনয় অ্যাট আরবানা শ্যাম্পেনে গেলাম। সেখানে আমাদের অনেক গ্র্যাজুয়েট। আহমেদ খুরশিদের পিএইচডি গবেষণার ফল এতই ভালো যে তাঁকে ভিত্তি করে একটি স্টার্টআপ কোম্পানির জন্য অর্থায়ন হয়েছে এবং তাতে তাঁর দুই পিএইচডি সুপারভাইজারও যোগ দিয়েছেন। ফেসবুকের চাকরি ছেড়ে সুবিশাল বাড়ি কিনে ড. মেহেদি বখতও সেখানে যোগ দিয়েছেন। মেধাবী স্নাতক মারকেট বিশ্ববিদ্যালয়ের অধ্যাপক ড. ইকবাল আহমেদের উপস্থিতির সুবাদে সেখানেও বাংলাদেশের অনেক ছাত্র উচ্চশিক্ষা গ্রহণ করছেন। তাঁদের সঙ্গে পরিচয় হলো। সীমিত সম্পদ ও সুযোগের মধ্যে পড়ালেখা করেও আমাদের ছাত্রদের ঈর্ষণীয় উন্নতি দেখে খুশিতে মন ভরে গেল। দেশ ছাড়ার সময় এয়ারলাইনসের চেকইনে যথেষ্ট নিগৃহীত হওয়ার যন্ত্রণা আর রইল না।মোহাম্মদ কায়কোবাদ: অধ্যাপক বাংলাদেশ প্রকৌশল বিশ্ববিদ্যালয় (বুয়েট) ও ফেলো, বাংলাদেশ একাডেমি অব সায়েন্সেস।ইহাতে মন্তব্য প্রদান বন্ধ রয়েছে
11		আমাদের দেশের নাটক বা সিনেমার তারকাদের যখন প্রশ্ন করা হয়, কী খেতে বেশি ভালোবাসেন? তখন বেশির ভাগেরই উত্তর থাকে মায়ের রান্না করা কোনো পদের কথা। কেউ বলেন, মায়ের হাতের ছোট মাছের চচ্চড়ি। কেউ বলেন, গরুর মাংসের বিরিয়ানি। কেউ বলেন, মুরগির ঝোল। সবাই শুধু মায়ের হাতের রান্নার কথা বলেন। বাবার রান্না করা খাবার কারও ভালো লাগে—এমনটা কেউ কখনো বলেন না। কারণ একটাই, তাঁদের বাবারা রাঁধেন না।পাঠকেরা হয়তো বলবেন, এ কেমন কথা? বাবারা, অর্থাৎ ছেলেরা আবার রাঁধেন নাকি? রাঁধেন তো মায়েরা, অর্থাৎ মেয়েরা। এটাই স্বতঃসিদ্ধ। এটাই আমরা চিরকাল দেখে এসেছি। আমাদের দেশের কোনো পরিবারের পুরুষ সদস্যটি দিনের পর দিন রেঁধে যাচ্ছেন—এমনটি বলতে গেলে দেখাই যায় না। তাঁরা কালেভদ্রে রান্না করেন। বাড়ির নারী সদস্যটি অসুস্থ হয়ে পড়লে বা বাড়ির বাইরে গেলে তাঁরা বাধ্য হয়ে রাঁধেন। এ ছাড়া প্রবাসে গেলে বা পরিবার থেকে যখন বিচ্ছিন্ন থাকেন, তখন রাঁধেন। তবে কিছু পুরুষ অবশ্য নিয়মিতই রাঁধেন। সেটা অবশ্য বাড়িতে নয়, হোটেল বা রেস্তোরাঁয়। পৃথিবীর সেরা রাঁধুনিদের বেশির ভাগই কিন্তু পুরুষ। পুরুষেরা চাইলেই যে ভালো রাঁধতে পারেন, তার প্রমাণ এই রাঁধুনিরা। এ প্রসঙ্গে কয়েকজনের কথা না বললেই নয়। যেমন টমি মিয়া, বাংলাদেশি বংশোদ্ভূত এই ব্রিটিশ নাগরিক ব্রিটেনের রানির অফিশিয়াল শেফের দায়িত্ব কৃতিত্বের সঙ্গে পালন করেছেন। আরেকজন বিখ্যাত রাঁধুনি ভারতের সঞ্জীব কাপুর। তিনি তো রান্নাকে মোটামুটি শিল্পের পর্যায়ে নিয়ে গেছেন। আর আমাদের দেশের ফখরুদ্দীন বাবুর্চির কথা তো সবাই জানে। এই পুরুষেরা রান্না করেই বিশ্বজুড়ে খ্যাতি অর্জন করেছেন। সবাই আজ তাঁদের চেনে।পুরুষদের বলছি, রান্নার কাজটা মোটেও খারাপ বা ছোট কাজ নয়। এতে মোটেও লজ্জা নেই। এটা যদি লজ্জার ব্যাপারই হবে, তাহলে নারীর রান্না করা খাবার পুরুষেরা খান কেন? নারীরা না রাঁধলে তো ঘরে পুরুষদের খাবারই জুটবে না। নারীর রান্না করা খাবার খেয়েই তো তাঁরা তৃপ্তির ঢেকুর তোলেন। আবার এই নারীর রান্নায় একটু লবণ কম হলে বা মরিচ বেশি হলেই পুরুষেরা সমালোচনা করতে ছাড়েন না। অনেকেই বাধান তুলকালাম কাণ্ড।রান্নাকে যে শুধু নারীদের কাজ বলে মনে করা হয় তা নয়, ঘরের অনেক কাজ শুধুই নারীদের। কাজের লোকের অনুপস্থিতির বিকল্প দায়িত্ব নারীদেরই নিতে হয়। খাবারের পর সব তরকারি ফ্রিজে তুলে রাখা, টেবিল পরিষ্কার করা, হাঁড়িপাতিল ধোয়া, ঘরবাড়ি গোছানো—সব মেয়েদের কাজ। এসব কাজ তো এমন কঠিন কিছু নয়। তা-ও পুরুষেরা করবেন না। মেয়েদেরই করতে হবে। আর সন্তান লালন–পালন তো শুধুই মেয়েদের। কোনো কোনো পুরুষ অবশ্য সন্তানের দেখভাল করেন। কিন্তু সেটা কখনোই তাঁদের নিয়মিত কাজের অংশ হয় না। কদাচিৎ তাঁরা এটা করেন। কিছু কাজ শুধু মেয়েদের জন্য নির্দিষ্ট করে রাখাটা কি মানসিক দীনতার পরিচয় নয়? এখানে নারী-পুরুষের সমতা কোথায়?যা-ই হোক, ঈদের ছুটি শুরু হয়ে গেছে। কিন্তু নারীদের ছুটি নেই। রান্নাঘরে বাড়ছে তাঁদের ব্যস্ততা। কারও কারও বাড়িতে অতিথি চলে এসেছে। তাঁদের তো ব্যস্ততা আরও বেশি। চলছে মসলা বাটাবাটি। ঈদের রান্না বলে কথা। আসুন না, এই ঈদে পুরুষেরাও রান্নাঘরে একটু সময় দিন। একটু রাঁধুন। বাড়ির লোকজন আর অতিথিরা আপনাদের রান্না করা খাবার খেয়ে দেখুক, ক্ষতি তো কিছু নেই। তা-ই না!রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
12		৭ সেপ্টেম্বর প্রথম আলো এক গোলটেবিল আলোচনার আয়োজন করেছিল। আলোচনার শিরোনাম ছিল ‘জঙ্গিবাদের বিপদ ও উত্তরণের উপায়’। গোলটেবিলের প্রধান অতিথি ছিলেন স্বরাষ্ট্রমন্ত্রী আসাদুজ্জামান খান কামাল। তিনি প্রাথমিক বক্তব্যে তুলে ধরেছেন জঙ্গিবিরোধী অভিযানে সরকারের অবস্থান এবং বিভিন্ন পরিকল্পনার কথা। তিনি পুরো সময় ধৈর্যসহকারে সবার মন্তব্য শুনেছেন এবং তাঁর মতামতও তুলে ধরেন। তিনি কয়েকটি নতুন ও যৌক্তিক বিষয় বিবেচনায় নেবেন বলে আশ্বাস দেন। তিনি গোলটেবিল বৈঠকের পুরো সময় বসে আমার, সুলতানা কামাল, শাহদীন মালিক, ইশফাক ইলাহী, মুনিরুজ্জামানসহ অন্যদের কথা শুনেছেন। এ ধরনের বৈঠকে মন্ত্রীরা সাধারণত অন্যদের কথা না শুনে নিজের বক্তব্য দিয়ে চলে যান।সন্দেহ নেই যে হলি আর্টিজানে হামলার ঘটনায় কিছু করতে না পারলেও আইনশৃঙ্খলা রক্ষাকারী বাহিনী কল্যাণপুর, মিরপুর আর নারায়ণগঞ্জে অভিযান চালিয়ে কথিত নব্য জেএমবির শীর্ষস্থানীয় ব্যক্তিদের মারতে সক্ষম হয়েছে। এতে জনমনে কিছুটা স্বস্তি এনে দিলেও এই তৎপরতার মাধ্যমে বাংলাদেশে জঙ্গি বিস্তার রোধ হয়েছে, তা বলার সময় এখনো আসেনি। যদিও শীর্ষস্থানীয় জঙ্গিরা সহজে ধরা দেয় না, কিন্তু জঙ্গিনেতাদের জীবিত ধরতে পারাটা খুবই গুরুত্বপূর্ণ। তামিম চৌধুরী ও মেজর (অব.) জাহিদুলের মৃত্যুর সঙ্গে বহু অজানা তথ্যের দ্বার বন্ধ হয়ে গেছে, এ কথা স্বীকার করতে হবে। কাজেই শুধু ধরা নয়, এঁদের বিচারের মুখোমুখি দাঁড় করানো গেলে আইনের শাসনের জোরটি তাঁদের সামনে তুলে ধরার সুযোগ পাওয়া যেত। আগেই বলেছি এবং আবার বলছি, এ ধরনের ধর্মভিত্তিক মতাদর্শের সদস্যরা এ ধরনের মৃত্যুর মধ্য দিয়ে তাঁদের অনুসারীদের আরও উদ্বুদ্ধ করেন। এ দুজনের কেউই আত্মহত্যার পথ বেছে নেননি। কারণ, তাঁরা তাঁদের মতে, ‘শহীদ’ হওয়ার অপেক্ষায় ছিলেন, যেমনটা হলি আর্টিজানের হামলাকারী তরুণেরা মন্তব্য করেছিলেন।তাঁদের মৃত্যুতে অনেক বিষয়ই হয়তো অজানা রয়ে গেছে। যার মধ্যে প্রধানত যে তথ্য আমাদের জানার ছিল তা হলো তরুণদের, বিশেষ করে এ ধরনের আধুনিক শিক্ষায় শিক্ষিত মধ্যবিত্ত ও উচ্চমধ্যবিত্ত পরিবারের সন্তানদের কীভাবে বা কী উপায়ে এমনভাবে ধর্মীয় উগ্রপন্থায় নিয়ে যাওয়া হয়। ধারণা করা হয়েছিল, এই উন্মাদনার কারণ হয়তো বিভিন্ন ধরনের মাদকজাতীয় দ্রব্য, যা সেবনের পর তাঁরা হলি আর্টিজানে হামলা চালিয়ে থাকতে পারেন। কিন্তু তেমনটা প্রমাণিত না হওয়ায় এ তত্ত্ব অন্তত বাংলাদেশে হালে পানি পায়নি। কীভাবে এই ধর্মীয় উগ্রবাদতত্ত্ব ব্যবহার করা হয়, তার কোনো তাত্ত্বিক ধারণা গবেষকেরা এখন পর্যন্ত করতে পারেননি। যেসব দেশে ও অঞ্চলে ধর্মীয় উগ্রপন্থার বিস্তার ঘটেছে, তার কারণ অভিন্ন নয়। কাজেই বাংলাদেশের মতো মুসলিমপ্রধান দেশ, যেখানে ৯০ শতাংশ মুসলমান এবং এর ৯৯ শতাংশ সুন্নি মুসলমান, সরকারও ধর্মবান্ধব, সেখানে এই উগ্রপন্থার এত বিস্তার কেন এবং কীভাবে ঘটল, তার উত্তর এখনো পাওয়া যায়নি, যাবে কি না তা নিয়েও সন্দেহ রয়েছে। আমার মনে হয়েছে, কথিত নব্য জেএমবির দুই শীর্ষস্থানীয় নেতৃত্বদানকারীর মৃত্যুর সঙ্গে আমরা সে তথ্য পাওয়ার সুযোগ হারিয়েছি। এখন যে তথ্য পাওয়া যাচ্ছে তার সত্যতা নিয়ে প্রশ্ন থেকে যায়। দ্বিতীয় যে বিষয়ে আমরা এখনো অন্ধকারে তা হলো এই জঙ্গিবাদের অর্থের জোগান কীভাবে, কোন পথে হয়ে থাকে? যাঁরা এ বিষয়ে প্রায়ই মন্তব্য করেন, তাঁদের এসব মন্তব্য ধারণাপ্রসূত কোনো তথ্য-উপাত্তের ওপর ভিত্তি করে নয়। যে ধরনের জঙ্গি তৎপরতা আমাদের দেশে এ পর্যন্ত প্রত্যক্ষ করা গেছে, সেখানে বড় ধরনের অর্থের প্রয়োজন হয়নি। এমনকি সংগঠন চালাতেও তেমন অর্থের প্রয়োজন হয় বলে মনে হয় না। খুব অল্প খরচে যে ধরনের সন্ত্রাসী হামলা বিশ্বে ঘটে চলেছে এবং তার বিপরীতে বিভিন্ন দেশের সন্ত্রাসবিরোধী অভিযানের ক্রমবর্ধমান খরচ লক্ষণীয়। ৯/১১-এ টুইন টাওয়ারসহ অন্যান্য জায়গায় হামলায় আল-কায়েদা ৫০ লাখ মার্কিন ডলার খরচ করেছিল বলে বিভিন্ন সূত্রে জানা যায়। তার বিপরীতে সন্ত্রাসবিরোধী অভিযানে শুধু যুক্তরাষ্ট্রেরই খরচ হয়েছে ৩ দশমিক ৩ ট্রিলিয়ন ডলার। এ পর্যন্ত যুক্তরাষ্ট্রের অভ্যন্তরীণ নিরাপত্তা নিশ্চিত করতে খরচ হয়েছে ১৭ ট্রিলিয়ন ডলার এবং এ খরচ চলমান। এ ধরনের পরিসংখ্যান আমাদের দেশের প্রেক্ষাপটে পাওয়া যাবে কি না অথবা গবেষণা হবে কি না, নিশ্চিত নই।অনেকেই মন্তব্য করে থাকেন যে স্বাধীনতাবিরোধী অথবা যুদ্ধাপরাধীদের কাছ থেকে জঙ্গিদের অর্থ জোগান দেওয়া হয়। এমন মন্তব্যের সত্যতাও নিশ্চিত করা যায়নি। কারণ, অর্থায়নের যেসব খাত রয়েছে, সেখান থেকে প্রচুর অর্থ জঙ্গিদের হাতে যায়, তা একরকম বিশ্বব্যাপী প্রমাণিত। আমাদের দেশে ঈদ পার্বণে যে ধরনের ব্যাপক চাঁদাবাজি হয় রাজনৈতিক দল ও আইনশৃঙ্খলা রক্ষাকারী বাহিনীর কিছু সদস্যের নামে, তা গোপন বিষয় নয়। জঙ্গিগোষ্ঠী এ ধরনের চাঁদাবাজি ও অপহরণের সঙ্গে যুক্ত থাকতে পারে বলে অনেকেই মনে করেন।ইতিমধ্যেই আইনশৃঙ্খলা রক্ষাকারী বাহিনী বেশ তৎপরতা ও সাফল্য দেখিয়েছে। জনগণ সোচ্চার হয়েছে, তবে এ ধরনের বজ্র আঁটুনি কত দিন বজায় রাখা যায়, তা দেখার বিষয়। কারণ, অভ্যন্তরীণ নিরাপত্তা বাড়ানোর সঙ্গে জড়িত রয়েছে বড় অঙ্কের অর্থ, যা সরকারকে বহন করতে হবে। যার জ্বলন্ত উদাহরণ গুলশান-বারিধারার বর্তমান অবস্থা। হলি আর্টিজানের হামলার পর নিরাপত্তা দৃশ্যমান করতে গিয়ে যেসব ব্যবস্থা নেওয়া হয়েছে, তাতে তাৎক্ষণিক স্বস্তি পেলেও ওই অঞ্চলের অর্থনৈতিক যে ক্ষতি হয়েছে এবং হচ্ছে তার বিবরণ হয়তো অনুমানভিত্তিক হবে। প্রয়োজন সঠিক তথ্যের। অনেক খেটে-খাওয়া মানুষের রুটিরুজি ব্যাহত হচ্ছে। অবস্থাদৃষ্টে মনে হয় অতি নিরাপত্তা নিশ্চিত করতে গিয়ে বহুবিধ আঙ্গিকে জনজীবন অনিরাপদ হচ্ছে। ওই অঞ্চলের মানুষের আতঙ্ক এখনো কাটেনি। ফিরে আসেনি আগের প্রাণচাঞ্চল্য। আমরা জঙ্গিদের নেতিবাচকভাবে জিততে দিচ্ছি কি না, তা ভেবে দেখার বিষয়।আমরা বিপদে আছি। এ বিপদ সহজে দূর হওয়ার নয়। সাময়িক স্বস্তিতে থাকলেও ইতিমধ্যেই এর বিস্তারের যে চিত্র ফুটে উঠছে, তা অবশ্যই চিন্তার বিষয়। ভবিষ্যতে এদের কৌশল কী হবে তা কারও জানা আছে কি না জানি না, যদিও আমাদের গোয়েন্দা বাহিনীকে আগের চেয়ে বেশি তৎপর বলে ধারণা করা হয়। আমাদের আইনশৃঙ্খলা রক্ষাকারী বাহিনীকে অনেক বিষয়ে সংবেদনশীল হতে হবে। এ বিষয়টি আলোচিত হয়েছে ওই গোলটেবিল বৈঠকে। আমাদের দেশের আপামর মানুষ ধর্মভীরু, তবে ধর্মান্ধ নয়। কাজেই তাদের ধর্মীয় অনুভূতিতে আঘাত দিয়ে সুদূরপ্রসারী পরিকল্পনা সম্ভব নয়। ‘জিহাদি’ বইয়ের সংজ্ঞা কী, আজ পর্যন্ত খোলাসা করা হয়নি। অনেকেই আমাকে বলেছেন, যেকোনো ধরনের ধর্মীয় পুস্তক বহন করতেও অনেকে আতঙ্কিত হন। এ আতঙ্ক জঙ্গি দমনে সহায়ক নয়। এসব বিতর্ক এড়াতে হলে আমাদের আরও সংবেদনশীল হতে হবে।যেকোনো ঘটনার পর এবং বিভিন্ন তৎপরতায় আইনশৃঙ্খলা রক্ষাকারী বাহিনীর বিভিন্ন উচ্চপর্যায়ের কর্মকর্তাদের পরস্পর বিপরীত বক্তব্য পাওয়া যায়, যার কারণে অনেক অভিযান নিয়ে অহেতুক মানুষের মনে সন্দেহ জন্মে। সমন্বয়হীনতা জঙ্গি দমনে সহায়ক নয়। প্রয়োজন সমন্বয় করা এবং নির্ধারিত সময় নির্ধারিত ব্যক্তির মাধ্যমে ব্যাখ্যা দেওয়া। অনেক সরকারি কর্মকর্তাকে রাজনীতিবিদদের মতো বক্তব্য দিতে দেখা যায়, যা এই বিপদ থেকে উত্তরণে সহায়ক নয়।ভবিষ্যতে করণীয় নিয়ে সরকারের চিন্তাধারা সঠিক দিকনির্দেশনা দিলেও অনেক ক্ষেত্র রয়েছে, যেদিকে দৃষ্টি দেওয়া উচিত। গোলটেবিল বৈঠকে সুলতানা কামাল অনেক কারণের মধ্যে সুশাসনের কথা বলেছেন। শাহদীন মালিক সংবিধান প্রতিপালনের কথা বলেছেন। এসব বক্তব্য ও মন্তব্য ফুৎকার দিয়ে উড়িয়ে দেওয়ার মতো নয়। সুশাসন, উদার গণতন্ত্রের অভাব এবং আইন ও সংবিধানের শাসন—এসবই জঙ্গিবিরোধী উপাদান। জনগণ সচেতন রয়েছে, সরকারেরও সদিচ্ছা প্রতিফলিত। তবে এ সমস্যার যেমন সহজ সমাধান নেই, তেমনি অতি রাজনৈতিকীকরণেও সমস্যার সমাধান পাওয়া যাবে না।আমাদের মনে রাখা উচিত যে আমরা একটা সুদূরপ্রসারী বিপদের মধ্যে রয়েছি, যার সঙ্গে যুক্ত হয়েছে একধরনের শ্রেণিবিন্যাস। আমরা তখন সোচ্চার হয়েছি, যখন মধ্যবিত্তদের সন্তানেরা এই জঙ্গিবাদের সঙ্গে যুক্ত হয়েছে। তার আগে গ্রামের গরিব কৃষক অথবা মজুরদের সন্তান, যাদের মাদ্রাসা শিক্ষা ছাড়া অন্য ধরনের শিক্ষা জোটে না, তাদের নিয়ে অনেকটা উদাসীন ছিলাম। এখন সে অবস্থার পরিবর্তনে আমরা সোচ্চার হয়েছি। তবে জঙ্গিগোষ্ঠীগুলো এই দুই প্রান্তিকের যুবকদের যেভাবে একত্র করতে পেরেছে, সে বিষয়টিও লক্ষণীয়। এই গভীর তত্ত্বও আমাদের জানা নেই। ব্যাপক গবেষণার প্রয়োজন রয়েছে।যা-ই হোক, পরিশেষে প্রথম আলোকে ধন্যবাদ এমন বিষয়ে একটি কার্যকর গোলটেবিল বৈঠকের আয়োজন করার জন্য। আরও ধন্যবাদ স্বরাষ্ট্রমন্ত্রী মহোদয়কে, যিনি পুরো সময়টা উপস্থিত ছিলেন।আমরা যাঁরা এখন প্রবীণ, তিন মাথাওয়ালা মানুষের মতো, চাইলে উপদেশ বা অনুরোধ করতে পারি, তা ধর্তব্যে আনা না-আনা দায়িত্বশীল ব্যক্তিদের ব্যাপার। তবে আলোচনার মাধ্যমে পথের খোঁজ পাওয়া যায়। সমালোচনা বিরোধিতা নয়, সমালোচনা সমালোচিতের সঙ্গে সহযোগিতা করা। তবে অবশ্যই সমালোচনা হতে হবে গঠনমূলক।আমাদের সমাজকে এই জঙ্গিবাদের মোকাবিলা করতে হবে দীর্ঘদিনের জন্য। তাই প্রয়োজন দীর্ঘমেয়াদি পরিকল্পনার। আর সে কারণেই এ ধরনের গোলটেবিল অত্যন্ত গুরুত্বপূর্ণ।এম সাখাওয়াত হোসেন: অবসরপ্রাপ্ত ব্রিগেডিয়ার জেনারেল, সাবেক নির্বাচন কমিশনার ও কলাম লেখক৷hhintlbd@yahoo.comইহাতে মন্তব্য প্রদান বন্ধ রয়েছে
13		একটি ডাকাতির মামলায় গত ২৯ আগস্ট নারায়ণগঞ্জের মিজমিজি দক্ষিণপাড়া এলাকার এক সবজি বিক্রেতাকে (৩৫) গ্রেপ্তার করে সিদ্ধিরগঞ্জ থানার পুলিশ। ওই রাতেই সিদ্ধিরগঞ্জ থানার একজন উপপরিদর্শকের (এসআই) দুই সোর্স নজরুল ও শুভ আসামির দুই স্ত্রীকে ফোন করে বলেন, ২৫ হাজার টাকা নিয়ে এসআইয়ের সঙ্গে দেখা করলে তাঁদের স্বামীকে রিমান্ডে নির্যাতন করা হবে না। আসামির দুই স্ত্রী নজরুল ও শুভর সঙ্গে দেখা করেন এবং ছয় হাজার টাকা দেন। বাকি ১৯ হাজার টাকা দিতে ব্যর্থ হওয়ায় তাঁদের সঙ্গে রাত কাটানোর প্রস্তাব দেওয়া হয়। এতে রাজি না হওয়ায় দুজনকে পৃথক কক্ষে নিয়ে গিয়ে ধর্ষণ করেন নজরুল ও শুভ। রাত সাড়ে ১২টার দিকে এসআইও ওই ফ্ল্যাটে এসে আসামির দ্বিতীয় স্ত্রীকে ধর্ষণ করেন। এরপর দুই স্ত্রীকে থানায় নিয়ে যাওয়া হয়। এ সময় তাঁদের স্বামীকে সামনে হাজির করিয়ে দেখানো হয়, তাঁকে মারধর করা হয়নি। কিন্তু পরদিন আসামিকে আদালতের মাধ্যমে কারাগারে পাঠানো হয়।৩ সেপ্টেম্বর প্রথম আলোয় প্রকাশিত এ খবরটি পড়ে মুখের ভাষা হারিয়ে ফেলি। পুলিশের দায়িত্ব হচ্ছে জনগণের জানমালের নিরাপত্তা দেওয়া। জনগণকে রক্ষা করা। সেই পুলিশই যখন ভক্ষকের ভূমিকায় নামে, তখন মানুষ কার কাছে নিরাপত্তা চাইবে? আইন, নীতি, নৈতিকতা এসবের কোনো গুরুত্বই নেই পুলিশের কাছে? আইনশৃঙ্খলা রক্ষাকারী বাহিনীর সদস্য হয়েও আইনের প্রতি কোনো শ্রদ্ধা নেই তাদের। বিপদগ্রস্ত মানুষকে তারা উদ্ধার করবে কী? উল্টো ব্ল্যাকমেল করে নিজেদের পকেট ভারী করছে তারা। নিরীহ মানুষকে মিথ্যা মামলায় ফাঁসিয়ে দেওয়ার হুমকি দিয়ে তাঁদের কাছ থেকে মোটা অঙ্কের চাঁদা আদায় করা এখন নিয়মে পরিণত হয়েছে।আমাদের মনে পড়ে গত জানুয়ারির সেই ঘটনার কথা। মোহাম্মদপুর জেনেভা ক্যাম্পের কাছে বাংলাদেশ ব্যাংকের কমিউনিকেশনস বিভাগের কর্মকর্তা গোলাম রাব্বীকে আটক করে তাঁকে মাদকসেবী বানানোর ভয় দেখিয়ে অর্থ আদায়ের চেষ্টা করেন মোহাম্মদপুর থানার তৎকালীন এসআই মাসুদ শিকদার। অর্থ না পেয়ে মাসুদ শিকদারের নেতৃত্বে কয়েকজন পুলিশ সদস্য রাব্বীর ওপর অকথ্য নির্যাতন চালান। শুধু রাব্বী নন, আরও অনেক মানুষ এভাবে পুলিশের হাতে হয়রানির শিকার হচ্ছে। যারা টাকা দিতে পারছে, বেঁচে যাচ্ছে। আর যারা টাকা দিতে না পারে, তাদের মিথ্যা মামলা দিয়ে কারাগারে পাঠানো হয়। ভাবুন, কী অসহায় সাধারণ মানুষ! পুলিশের কাছে আজ তারা জিম্মি। ক্ষমতার অপব্যবহার করে তারা যা খুশি তা-ই করছে।২০১৪ সালের ঘটনা। বংশাল থানার পুলিশের এক এসআইসহ তিন পুলিশ সদস্য ওই এলাকার ব্যবসায়ী মকবুল হোসেনের কাছে পাঁচ লাখ টাকা চাঁদা দাবি করেন। প্রথমে তিনি চাঁদা দিতে চাননি। পরে ইয়াবা দিয়ে মামলা দেওয়ার ভয় দেখিয়ে পুলিশ সদস্যরা সাড়ে তিন লাখ টাকা হাতিয়ে নেন মকবুলের কাছ থেকে।এসব পুলিশ সদস্য আইনশৃঙ্খলা রক্ষাকারী বাহিনীর কলঙ্ক। মুষ্টিমেয় পুলিশের জন্য গোটা পুলিশ বাহিনীর ভাবমূর্তি ক্ষুণ্ন হচ্ছে। চাঁদাবাজি ছাড়াও ছিনতাই, ডাকাতি, অপহরণ খুনসহ নানা অপরাধের সঙ্গে জড়িত পুলিশ। তাদের বিরুদ্ধে অভিযোগ করলেও ব্যবস্থা নেওয়া হয় খুবই কম। জেল-জরিমানা, চাকরিচ্যুত, পদাবনতি, ইনক্রিমেন্ট বাতিল, বাধ্যতামূলক অবসর, বদলি, ব্যক্তি সার্ভিস প্রোফাইলে বিরূপ মন্তব্য করা—এই হচ্ছে তাদের শাস্তি। শাস্তি এ রকম হলে তাহলে অপরাধ করতে বাধা কোথায়? কাজেই পুলিশ অপরাধ করেই চলেছে।পুলিশ জনগণের বন্ধু, এটাই আমরা এত দিন জেনে এসেছি। বিপদে পড়লে আমরা পুলিশের কাছে সাহায্য চাই। পুলিশ আমাদের সাহায্য করবে—সেটাই হওয়ার কথা। কিন্তু বাস্তবে হচ্ছে অন্য রকম। পুলিশ এখন নিপীড়কের ভূমিকায় নেমেছে। এখন আর জনগণ পুলিশের ওপর আস্থা রাখতে পারছে না। প্রশ্ন হচ্ছে, কবে এসবের অবসান হবে? কবে পুলিশ বাহিনীর টনক নড়বে? কবে পুলিশ জনগণের বন্ধু হবে। নিজেদের ওপর জনগণের আস্থা ফিরিয়ে আনার দায়িত্ব পুলিশেরই। আর নির্যাতকের ভূমিকায় নয়, সেবকের ভূমিকায় দেখতে চাই পুলিশকে।রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
14		তাঁরা বলেন, বাংলাদেশিরা একে অপরের কাছ থেকে স্রেফ দুই পা দূরে। গত ১ জুলাই এই বাস্তবতা অত্যন্ত করুণভাবে প্রমাণিত হয়েছে।হলি আর্টিজান বেকারি এমন একটা জায়গা, যেখানে প্রবাসীরা গৃহকাতরতা কাটাতে নানা রকম খাবারদাবারের মধ্যে ডুব দিয়ে থাকেন। আমার চাচাতো ও মামাতো ভাইয়েরাও সেখানে যায়। ২০১১ সালে আমি যখন শেষবার বাংলাদেশে গিয়েছিলাম, তখন সেখানে অনুষ্ঠিত এক জন্মদিনের পার্টিতে গিয়েছিলাম।গত ১ জুলাই রমজান মাসের একদম শেষ প্রান্তে ভারী অস্ত্রে সজ্জিত কয়েকজন সন্ত্রাসী ঠিক করল, একসঙ্গে অনেকজনকে হত্যা করার জন্য এটিই সবচেয়ে ভালো জায়গা, যার মধ্য দিয়ে দেশের ১৬ কোটি মানুষকে ভীতসন্ত্রস্ত করা সম্ভব। আমার অনেক আত্মীয়স্বজনই ইফতারের জন্য গুলশানের বিভিন্ন রেস্তোরাঁয় যান। ফলে এই সংবাদ শোনার পর আমাদের মধ্যে উদ্বেগ-উৎকণ্ঠা সৃষ্টি হয়। যদিও আমরা জানতে পারলাম, তাঁরা ভালো আছেন। কিন্তু আমরা জানতে পারলাম, যুক্তরাষ্ট্রে অধ্যয়নরত তিনজন ছাত্র সেখানে মারা গেছেন। তাঁদের মধ্যে ইমোরির দুজন ছাত্র ছিলেন, যাঁরা আবার আমাদের পারিবারিক বন্ধু। হ্যাঁ, স্রেফ দুই পা দূরের মানুষই বটে।সম্প্রতি পুলিশের এই অভিযানে বাংলাদেশি বংশোদ্ভূত নাগরিক ও এই আক্রমণের সন্দেহভাজন হোতা মারা গেছেন। কিন্তু তা সত্ত্বেও আরও কয়েক বছর হয়তো এই জঘন্য সহিংসতা ও রাজনৈতিক সংঘাত চলবে। ব্লগার, কর্মী, সাংবাদিক, হিন্দু, বৌদ্ধ, খ্রিষ্টান, শিয়া, সমকামী গোষ্ঠীর মানুষেরা এসব হামলার সম্মুখীন হতেন। এমনকি সাংস্কৃতিক তৎপরতা চালানোর জন্য একজন মুসলিম অধ্যাপককেও হত্যা করা হয়েছে, যাঁদের অনেককে একদম দিবালোকে হত্যা করা হয়েছে।কিন্তু তা সত্ত্বেও বাংলাদেশে বিদেশি নাগরিকদের ওপর হামলার ঘটনা খুবই বিরল ছিল। হলি আর্টিজানের ঘটনাই দেশে প্রথম, যেখানে একসঙ্গে এতজন বিদেশি নাগরিককে হত্যা করা হলো। একইভাবে এতেও সতর্ক হওয়া প্রয়োজন যে এই হামলাকারীদের সবাই উচ্চশিক্ষিত, যারা সমাজের সুবিধাপ্রাপ্ত পরিবারের সদস্য।এই হামলাকারীরা আসলেই আইএস, নাকি দেশীয় সন্ত্রাসী সংগঠনের সদস্য, সেটা বড় কথা নয়। বড় কথা হলো, এর মধ্য দিয়ে আমরা এক কঠিন বাস্তবতার মুখোমুখি হলাম: সহিংস সন্ত্রাসবাদ এক সংকট, যেটা বাংলাদেশ অগ্রাহ্য করতে পারে না। যে দেশ ব্যাপক রক্তপাতের মধ্য দিয়ে জন্ম নিয়েছে, সে দেশে সহিংসতা নতুন বিষয় নয়। এমনকি গণতন্ত্র পুনরুদ্ধারের পরও সময়-সময় রাজনৈতিক সহিংসতা মাথাচাড়া দিয়ে উঠেছে।দীর্ঘ প্রতীক্ষিত যুদ্ধাপরাধের বিচার এবং জামায়াতে ইসলামীকে নিষিদ্ধকরণ ও ধরপাকড়ের কারণে দলটির কর্মী ও সমমনা চরমপন্থী দলের কর্মীরা ব্যাপক বিক্ষোভ সংগ্রাম করেছেন, যাঁদের একটি অংশ আবার রাষ্ট্র ও ধর্মীয় সংখ্যালঘুদের টার্গেট করে সহিংসতা চালিয়েছে। তার সঙ্গে নিরাপত্তা বাহিনীর অতি উৎসাহ এবং সুযোগসন্ধানী আচরণ ও বিরোধীদলীয় সদস্যদের নির্যাতনের কারণে দেশে ব্যাপক মেরুকরণ ঘটেছে। একই সঙ্গে, মানুষের মন কঠিন হয়ে উঠেছে। আবার এদের মধ্যকার আরও ক্ষুদ্র একটা অংশ রাজনৈতিক দমন-পীড়নের কারণে উগ্রপন্থী হয়ে যাচ্ছে। কট্টর জঙ্গি মনোভাবাপন্ন সংগঠনে যোগ দিয়ে তারা রাষ্ট্রের বিরুদ্ধে যুদ্ধ ঘোষণা করছে।আলজেরিয়ার গৃহযুদ্ধের সময়ও বিষয়টি দেখা গেছে। আর বর্তমানে মিসরের সিসিও একই ভুল করছেন। মনে হচ্ছে, বাংলাদেশেও এর পুনরাবৃত্তি ঘটতে চলেছে।এসব হামলার পরিপ্রেক্ষিতে স্বাভাবিক প্রতিক্রিয়া হিসেবে সরকার বিভিন্ন নিরাপত্তা সংস্থার ক্ষমতা ও তাদের বাজেট বাড়াচ্ছে। বাংলাদেশ দ্রুত গতিতে একটা নিরাপত্তা রাষ্ট্রে পরিণত হচ্ছে। এর বদলে নিরাপত্তা, রাজনৈতিক পুনর্বাসন, নাগরিক সমাজ ও তৃণমূল পর্যায়ের জন্য সুনির্দিষ্ট সমাধান প্রস্তাব করলে ভালো ফল আসবে। অ্যান্টি-টেররিজম অ্যান্ড কাউন্টার এক্সট্রিমিজম ইন বাংলাদেশ: ফ্রম পলিসি টু গ্রাসরুটস অ্যাক্টিভিজম শীর্ষক তুলনামূলক জুরিস্ট পলিসি পেপারে এ-বিষয়ক সুপারিশ করা হয়েছে।গত কয়েক দশকে মুসলিম বিশ্বে অভ্যন্তরীণ সশস্ত্র সংঘাত বেড়েছে। একই সঙ্গে বিশ্বের যে মুসলিম নাগরিকেরা এসবে আক্রান্ত হননি, তাঁদের মধ্যেও চরমপন্থা-প্রভাবিত সন্ত্রাসবাদ ও জঙ্গিত্বের বিস্তার ঘটছে। গুলশান হামলার পরিপ্রেক্ষিতেই দেখা গেল, যেকোনো শিক্ষায় শিক্ষিত ও সামাজিক-অর্থনৈতিক বর্গের মানুষই উগ্রপন্থায় আক্রান্ত হতে পারে। এর প্রতিক্রিয়া হিসেবে বিভিন্ন মুসলিম দেশ এসব সন্ত্রাসী ও জঙ্গি তৎপরতায় যুক্ত মানুষের জন্য নানা কর্মসূচি প্রণয়ন করেছে। একইভাবে অনেক ইউরোপীয় দেশ বিদেশে এসব যুদ্ধফেরত নাগরিকদের জন্য নানা ব্যবস্থা নিয়েছে।কথা হচ্ছে, অধিকাংশ মুসলিম দেশই জঙ্গি ও সন্ত্রাসবাদ মোকাবিলা করে আইন দিয়ে। অপরাধের ধরন অনুযায়ী এদের হয় ফাঁসি দেওয়া হয়, না হয় দণ্ড দেওয়া হয়। তবে কিছু কিছু দেশ জঙ্গিদের জন্য পুনর্বাসন কর্মসূচি চালু করেছে, যার মাধ্যমে নির্দিষ্ট নাগরিকদের মন থেকে চরমপন্থী আদর্শ মুছে ফেলার চেষ্টা করা হয়।সৌদি আরব পৃথিবীর মধ্যে সবচেয়ে কট্টর কিছু সন্ত্রাসবিরোধী আইন করলেও তাদের ‘কেয়ার রিহ্যাবিলিটেশন সেন্টার’ (সিআরসি) নামে একটি পুনর্বাসনকেন্দ্র রয়েছে। এর মাধ্যমে জঙ্গি তৎপরতায় যুক্ত মানুষের ‘ধারণা, দৃষ্টিভঙ্গি ও আচরণ পরিবর্তনের’ চেষ্টা করা হয়। এর লক্ষ্য হচ্ছে, এমনটা একটা পরিবেশ তৈরি করা, যাতে পরবর্তীকালে ‘বন্দীরা সহিংসতা করতে’ প্ররোচিত না হয়। তাদের কাউন্সেলিং করা হয়। সৌদি আরবের মতো ডেনমার্কও একটি পুনর্বাসনকেন্দ্র করেছে, যেখানে অন্য ইউরোপীয় দেশগুলো সাধারণত শাস্তি দিয়ে জঙ্গিবাদ মোকাবিলা করতে চায়।বাংলাদেশে চরমপন্থা দূর করার লক্ষ্যে সুনির্দিষ্ট কর্মসূচি চালু করা হলে দেশটির ভারাক্রান্ত বিচার বিভাগ কিছুটা রেহাই পাবে। সম্প্রতি ব্রিটিশ সরকার কারাগারে মুসলিম জঙ্গিদের সাধারণ কয়েদিদের থেকে আলাদা রাখার সিদ্ধান্ত নিয়েছে। কারণ হিসেবে তারা বলেছে, কারা কর্মীদের এই সক্ষমতা নেই যে তাঁরা সেলের ভেতরে উগ্রপন্থার বিস্তার ঠেকাতে পারেন। এই চরমপন্থা দূরীকরণের কর্মসূচি থাকলে জঙ্গিরা যেমন নিজেদের অস্ত্রে ধার দেওয়ার সুযোগ পায় না, তেমনি সাধারণ কয়েদিরাও এদের খপ্পরে পড়ে না।সহিংস চরমপন্থা ও রাজনৈতিক সহিংসতার সহজ সমাধান নেই। রাতারাতি এর সমাধান করা সম্ভব নয়। এসব নজির দেওয়ার লক্ষ্য হলো, বাংলাদেশকে এ লক্ষ্যে জাতীয় সংলাপ অনুষ্ঠানের রসদ দেওয়া। এটা করতে বিশেষজ্ঞদের মতামতকে গুরুত্ব দেওয়া উচিত। সন্ত্রাসী হামলায় সারা বিশ্বই কেঁপে উঠছে। কিন্তু তা সত্ত্বেও আমরা আইএস, আল-কায়েদা ও অন্য মুসলিমবিরোধী, অনৈসলামিক সন্ত্রাসীদের পরাভূত করতে পারি।যুক্তরাষ্ট্রের অনলাইন পোর্টাল হাফিংটন পোস্ট থেকে অনুবাদ: প্রতীক বর্ধন।আরিফ চৌধুরী: বাংলাদেশি বংশোদ্ভূত মার্কিন গবেষক।ইহাতে মন্তব্য প্রদান বন্ধ রয়েছে
15		সম্প্রতি মন্ত্রিপরিষদ জেলা পরিষদ আইনের খসড়া অনুমোদন করেছে, যা শিগগিরই অধ্যাদেশ হিসেবে জারি করা হবে। মনে হচ্ছে যে সরকার আগের আওয়ামী লীগ সরকারের আমলে ২০০০ সালে পাস করা জেলা পরিষদ আইনকেই সংশোধন করে পুনঃপ্রচলন করবে, যেমনিভাবে ২০০৯ সালে তারা ১৯৯৮ সালের উপজেলা আইনকে সংশোধন ও পুনঃপ্রচলন করেছিল। প্রসঙ্গত, গত তত্ত্বাবধায়ক সরকারের আমলে সাবেক সচিব ড. শওকত আলীর নেতৃত্বে স্থানীয় সরকার প্রতিষ্ঠান গতিশীল ও শক্তিশালীকরণ কমিটি—বর্তমান লেখকও যার সদস্য ছিলেন—পল্লি এলাকার স্থানীয় সরকারের জন্য একটি সমন্বিত আইনের খসড়া প্রণয়ন করেছিল, যে খসড়াটি সরকার ২০০৯ সালে পুরোপুরি অনুমোদন করেনি।আইনের পুনঃপ্রচলন দোষের কিছু নয়, সেই আইন যদি যুগোপযোগী হয়। কিন্তু দুর্ভাগ্যবশত আগের জেলা পরিষদ আইনটি ছিল ধারণাগতভাবে পশ্চাৎপদ এবং মূলত মান্ধাতার আমলের চিন্তা-চেতনার সন্নিবেশ। এটি ছিল অনেকটা আইয়ুব খানের মৌলিক গণতন্ত্রের আদতে গড়া। আমাদের অর্থমন্ত্রী, তাঁর জেলায় জেলায় সরকার (ইউনিভার্সিটি প্রেস লিমিটেড, ২০০২) গ্রন্থে আইনটির কঠোর সমালোচনা করেছেন: ‘২০০০ সালের জুলাই মাসে যে জেলা পরিষদ আইন পাস হয়েছে, তাতে একটি অথর্ব জেলা প্রতিষ্ঠান গড়ে তোলার ব্যবস্থা রয়েছে। প্রায় দেড় শ জন নির্বাচক নিয়ে হয়েছে জেলার নির্বাচকমণ্ডলী এবং তাঁরা ২১ জন প্রতিনিধি নির্বাচন করবেন। জেলার প্রতিটি ইউনিয়নের চেয়ারম্যান ও সদস্য, পৌরসভা ও সিটি করপোরেশনের সব চেয়ারম্যান/ মেয়র ও কমিশনাররা এবং উপজেলার চেয়ারম্যানরা ভোট দিয়ে নির্বাচন করবেন জেলা চেয়ারম্যান, পাঁচজন মহিলা সদস্য ও ১৫ জন অন্যান্য সদস্য। পরোক্ষ নির্বাচনের চূড়ান্ত আর কাকে বলে। এই যে জেলা পরিষদ হবে তার না থাকবে কোনো সম্পদ, না থাকবে কোনো দায়িত্ব ও ক্ষমতা, অর্থ বা জনবল। এই আইন এতই অর্থহীন যে এটি কোনো দিন কার্যকর হবে বলে ধারণা করা যায় না।’ (পৃ. ৫১)। তাঁর মতে, জেলা পরিষদ ‘আইনটি রহিত করে নতুন করে আইন প্রণয়ন হবে নতুন জাতীয় সংসদের অন্যতম গুরুত্বপূর্ণ কর্তব্য’। (পৃ. ২৫৯)। প্রসঙ্গত, এবারকার সংশোধিত আইনেও একই বিভাজনের একই সংখ্যক প্রতিনিধির একইভাবে নির্বাচনের বিধান অন্তর্ভুক্ত করা হয়েছে।সংশোধিত আইনে অবশ্য উপজেলা পরিষদের ভাইস চেয়ারম্যানদ্বয়কে নির্বাচকমণ্ডলীর সদস্য করার বিধান রাখা হয়েছে। কিন্তু এ সংযোজন সত্ত্বেও নির্বাচকমণ্ডলীর সংখ্যা উল্লেখযোগ্যভাবে বাড়বে না, যা সত্যিকারের গণতান্ত্রিক চেতনার সঙ্গে অসংগতিপূর্ণ।আমাদের সংবিধানের ১১ অনুচ্ছেদে বলা হয়েছে, ‘প্রজাতন্ত্র হইবে একটি গণতন্ত্র’, যা বাস্তবায়নের লক্ষ্যে সংবিধানের ৫৯ অনুচ্ছেদে প্রশাসনের সব স্তরে নির্বাচিত প্রতিনিধিদের ‘শাসন’ প্রতিষ্ঠার বিধান রাখা হয়েছে। অর্থাৎ, জাতীয় পর্যায়ের নির্বাচিত সরকারের পাশাপাশি জেলায় নির্বাচিত জেলা পরিষদ, উপজেলায় নির্বাচিত উপজেলা পরিষদ, ইউনিয়নে নির্বাচিত ইউনিয়ন পরিষদ এবং শহরে নির্বাচিত সিটি করপোরেশন ও পৌরসভা নিজ নিজ এলাকায় শাসনকাজ পরিচালনা করবে। কিন্তু এত অল্পসংখ্যক নির্বাচকমণ্ডলীর ভোটে পরোক্ষভাবে নির্বাচিত প্রতিনিধি দ্বারা জেলা পরিষদ পরিচালিত হলে তাকে গণতান্ত্রিক বলা দুরূহ।সংশোধিত আইনের অধীনে নির্বাচিত সদস্যরা কীভাবে দায়িত্ব পালন করবেন, সাংবাদিকদের এমন এক প্রশ্নের জবাবে মন্ত্রিপরিষদ সচিব বলেন, ‘এলাকা ও জনসংখ্যার ভিত্তিতে জেলা পরিষদকে ১৫টি ভাগ করা হবে। প্রত্যেককে একটি করে এলাকার দায়িত্ব দেওয়া হবে। তবে নারী সদস্যরা একেকজন তিনটি করে এলাকার দায়িত্ব পাবেন।’ (যুগান্তর, ৩০ আগস্ট ২০১৬)সংশোধিত আইনের এমন বিধানের পরিবর্তে প্রতিটি জেলাকে ভোটারসংখ্যার ভিত্তিতে ২১টি নির্বাচনী এলাকায় বিভক্ত করে প্রতিটি এলাকার জন্য একজন প্রতিনিধি নির্বাচনের বিধান করা যেত। একই সঙ্গে বিধান করা যেত ২১টি আসনের মধ্য থেকে ‘ঘূর্ণমান পদ্ধতিতে’ এক-তৃতীয়াংশ বা সাতটি (এমনকি ৪০ শতাংশ) আসন নারীদের জন্য সংরক্ষিত করার। এরপর ২১ জন নির্বাচিত প্রতিনিধির সংখ্যাগরিষ্ঠের ভোটে চেয়ারম্যান/ভাইস চেয়ারম্যান নির্বাচন করা যেত। এমন পদ্ধতিতে নির্বাচন হলে প্রতিটি নির্বাচনী এলাকা থেকে চেয়ারম্যান/ ভাইস চেয়ারম্যান হওয়ার মতো যোগ্য ব্যক্তিরাই নির্বাচনে প্রতিদ্বন্দ্বিতা করতেন। ফলে পুরো পরিষদের মানের উন্নয়ন ঘটত।এভাবে নির্বাচন হলে জনগণের ভোটে নির্বাচিত একজন সদস্য প্রতিটি নির্বাচনী এলাকার প্রতিনিধিত্ব করবেন। সংরক্ষিত আসনের নারীরাও একই আয়তনের নির্বাচনী এলাকার প্রতিনিধিত্ব ও একই ধরনের দায়িত্ব পালন করবেন, ভারতের পঞ্চায়েত প্রথায় যা বিরাজমান। ঘূর্ণমান পদ্ধতি বাস্তবায়িত হলে প্রথম নির্বাচনে, উদাহরণস্বরূপ, ১-৭ নির্বাচনী এলাকা, দ্বিতীয় নির্বাচনে ৮-১৪ নির্বাচনী এলাকা, তৃতীয় নির্বাচনে বাকি সাতটি নির্বাচনী এলাকা নারীদের জন্য সংরক্ষিত থাকবে এবং বাকি আসনগুলো থাকবে উন্মুক্ত। এই পদ্ধতির আকর্ষণ হলো যে এটি নারী প্রতিনিধিত্বের ক্ষেত্রে পরিপূর্ণভাবে বৈষম্যহীন ও অনেক বেশি অর্থবহ। উপরন্তু, এই প্রক্রিয়ায় সংরক্ষিত আসন থেকে নির্বাচিত যোগ্য নারীরা তাঁদের পাঁচ বছরের মেয়াদকালে নিজেদের এমন অবস্থানে নিয়ে যেতে পারবেন, যাতে তাঁরা পরবর্তী সময়ে পুরুষের সঙ্গে প্রতিদ্বন্দ্বিতা করে জিতে আসতে সক্ষম হবেন। ফলে নারীদের জন্য এক-তৃতীয়াংশ আসন সংরক্ষিত থাকলেও ভবিষ্যতে জেলা পরিষদে নারীদের প্রতিনিধিত্বের হার হবে অনেক বেশি, যার মাধ্যমে নারীর সত্যিকারের রাজনৈতিক ক্ষমতায়ন ঘটবে। উদাহরণস্বরূপ, ঘূর্ণমান পদ্ধতির কারণে ২০০২ সালের তুলনায় ২০০৮ সালে পশ্চিমবঙ্গের পঞ্চায়েতে নারী প্রতিনিধির সংখ্যা বেড়ে দাঁড়িয়েছে ১৩ হাজার ৩০০ থেকে ২১ হাজার ৩৫১-তে।সংশোধিত জেলা পরিষদ আইনে কয়েকটি নতুন বিধানও সংযোজিত হয়েছে। যেমন এতে নির্বাচিত চেয়ারম্যান ও সদস্যদের অপসারণ/পুনর্বহালের বিধান যুক্ত করা হয়েছে, যা ২০০০ সালের আইনে ছিল না। একই সঙ্গে পরিষদের নির্বাহী ক্ষমতা প্যানেল চেয়ারম্যান, কোনো সদস্য, এমনকি কর্মকর্তাকে প্রদানের বিধান রাখা হয়েছে। সংশোধনীর মাধ্যমে পরিষদের যেকোনো সম্পত্তি দান, বিক্রয়, বন্ধক, ইজারা বা বিনিময় বা হস্তান্তরের ক্ষেত্রে সরকারের অনুমতির বিধান অন্তর্ভুক্ত করা হয়েছে। এ ছাড়া সংশোধিত আইনে নির্বাচনী আচরণবিধি প্রণয়নের দায়িত্ব নির্বাচন কমিশনের কাছে অর্পণ ও আচরণবিধি ভঙ্গের দায়ে অনধিক ৫০ হাজার টাকা জরিমানা এবং অনধিক ছয় মাসের কারাদণ্ড বা উভয় দণ্ডের বিধান করা হয়েছে।সংশোধিত আইনেও সাংসদদের জেলা পরিষদের উপদেষ্টা করার বিধান অব্যাহত রয়েছে। আমাদের আশঙ্কা, এ বিধানের ফলে জেলা পরিষদের কাজে তাঁদের অযাচিত হস্তক্ষেপ করার সুযোগ সৃষ্টি হবে, যা অহেতুক একটি দ্বান্দ্বিক পরিস্থিতির উদ্ভব ঘটাবে।সংশোধিত আইনে একটি গুরুত্বপূর্ণ বিধান সংযোজিত হয়নি বলে আমাদের বিশ্বাস। ইউনিয়ন পরিষদ ছাড়া প্রতিটি স্থানীয় সরকার আইনে বা নির্বাচনী বিধিতে নির্বাচনে প্রতিদ্বন্দ্বিতাকারী প্রার্থীদের হলফনামার মাধ্যমে তাঁদের শিক্ষাগত যোগ্যতা, আয়ের উৎস, অপরাধমূলক কর্মকাণ্ডের বিবরণী, নিজের ও নির্ভরশীলদের সম্পদ, দায়-দেনার বিবরণী এবং ট্যাক্স রিটার্নের কপি মনোনয়নপত্রের সঙ্গে জমা দেওয়ার বিধান অন্তর্ভুক্ত রয়েছে। কিন্তু দুর্ভাগ্যবশত সংশোধিত জেলা পরিষদ আইনে এই বিধান রাখা হয়নি। আমরা জানি না, কোন যুক্তিতে তা করা হয়নি, তবে এ সিদ্ধান্ত নিঃসন্দেহে জনস্বার্থের পরিপন্থী। কারণ, হলফনামায় প্রদত্ত তথ্যের মাধ্যমে ভোটারদের তথ্যভিত্তিক ক্ষমতায়ন ঘটে এবং তাঁরা জেনে-শুনে-বুঝে ভোটাধিকার প্রয়োগ করতে পারেন।আরেকটি দিক থেকেও সংশোধিত আইনের একটি বড় সীমাবদ্ধতা রয়ে গেছে। ২০০৯ সালের উপজেলা ও ইউনিয়ন পরিষদ আইনে কয়েকটি সরকারি বিভাগকে এই দুটি প্রতিষ্ঠানে ন্যস্ত করার বিধান রয়েছে, যার উদ্দেশ্য হলো ক্ষমতা, সম্পদ ও জনবলের হস্তান্তর, যদিও এটির এখনো যথাযথ প্রয়োগ হয়নি। উপজেলা পরিষদের ক্ষেত্রে কিছু উদ্যোগ নেওয়া হলেও তা কার্যকর নয়। কিন্তু দুর্ভাগ্যবশত জেলা পরিষদ আইনে এমন কোনো বিধানই নেই। এ ছাড়া আমাদের সংবিধানের ৫৯ অনুচ্ছেদে ‘প্রশাসন ও সরকারি কর্মচারীদের কার্য’ সম্পর্কিত দায়িত্ব স্থানীয় সরকারের ওপর ন্যস্ত থাকা সত্ত্বেও জেলা পরিষদের নির্বাচিত চেয়ারম্যান ও অন্যদের সঙ্গে ডিসি/ এসপিসহ জেলা পর্যায়ের কর্মকর্তাদের কী ধরনের সম্পর্ক হবে—তা এ আইনে কিছুই বলা নেই। সত্যিকারের গণতান্ত্রিক ব্যবস্থায় নির্বাচিত প্রতিনিধিদের অধীনেই কর্মকর্তারা কাজ করে থাকেন।পরিশেষে আমরা আনন্দিত যে সরকার জেলা পরিষদ নির্বাচন অনুষ্ঠানের সিদ্ধান্ত নিয়েছে। নিঃসন্দেহে এর মাধ্যমে অবসান ঘটবে অনির্বাচিত ব্যক্তিদের, জেলা পরিষদের মতো, জনাব মুহিতের ভাষায়, ‘একটি গণতান্ত্রিক প্রতিনিধিত্বশীল প্রতিষ্ঠানে’ ‘স্বেচ্ছাচারিতা ও স্বজনপ্রীতির’ মাধ্যমে নিয়োগের মতো ‘নিতান্তই লজ্জা ও ক্ষোভের’ বিষয়ের। কিন্তু সংশোধিত আইন, আবারও মাননীয় মন্ত্রীর জবানিতে, ‘এমন একটি প্রতিষ্ঠান গঠন করবে, যার কোনো ক্ষমতা নেই, কোনো জনবল নেই এবং কোনো সম্পদ নেই। প্রতিনিধিত্বের ব্যাপারে যা ঠিক করা হয়েছে, তা অনন্য ও হাস্যাস্পদ।’ (পৃ.৬৩)। আমাদের বোধগম্য নয় সরকার কেন তা করল।ড. বদিউল আলম মজুমদার: সম্পাদক, সুজন—সুশাসনের জন্য নাগরিক।ইহাতে মন্তব্য প্রদান বন্ধ রয়েছে
16		প্রতিবছর দুই ঈদের আগে যাঁরা ঢাকা থেকে বাড়ি যান, তাঁদের যে কী অবস্থা হয়, তা আমরা ইতিমধ্যে দেখতে শুরু করেছি। আজ প্রথম আলোর প্রথম পাতায় বড় করে যাত্রীদের ভোগান্তির ছবি ছাপা হয়েছে। না খেয়ে, না দেয়ে, তিন ঘণ্টার রাস্তা ১০ ঘণ্টায় পাড়ি দিয়ে মানুষ বাড়ি যায়। যাত্রাপথের ভোগান্তির সঙ্গে যানবাহনের টিকিট পাওয়াও কঠিন কাজ। ফলে যাঁরা বাড়ি যান, তাঁদের বারোটা বেজে যায়, যার প্রভাব নানাভাবে অনুভূত হয়। সঙ্গে সন্তান থাকলে তো কথাই নেই। ফলে অনেকের কাছেই ব্যাপারটা আতঙ্কে পরিণত হয়েছে। কিন্তু তা সত্ত্বেও মানুষের এই বাড়ি যাওয়া যেন থেমে থাকে না, তাঁকে যেতেই হবে। গণমাধ্যমের ভাষায়, নাড়ির টানে ফিরছে মানুষ।এ সময় আনুমানিক এক কোটি মানুষ ঢাকা ছাড়ে। একইভাবে বিপুলসংখ্যক মানুষ চট্টগ্রামে থেকে নিজ নিজ বাড়ি যান। মূলত ঢাকা-টাঙ্গাইল ও ঢাকা-চট্টগ্রাম মহাসড়কে এ যানজট সৃষ্টি হয়। অর্থাৎ দেশের এ দুটি বড় শহরেই বেশির ভাগ ঘরছাড়া মানুষের বসবাস। আমাদের শহর বলতে ঢাকা আর চট্টগ্রাম। আর সমস্যা মূলত এ কারণেই। দেশের বিভিন্ন প্রান্তে যদি বড় বড় কয়েকটি শহর থাকত, তাহলে মানুষকে আর কষ্ট করে ঢাকা ও চট্টগ্রামে থাকতে হতো না। যেমন রাজশাহী ও রংপুর বিভাগের মানুষ এক সময় ঢাকায় কম এলেও যমুনা সেতু চালুর পর এখন তাঁরা হরেদরে ঢাকা আসছেন। অথচ এই বিভাগে রাজশাহী, বগুড়া, রংপুর—এই তিনটি বড় শহর রয়েছে। এই শহরগুলোতে যদি পরিকল্পিতভাবে শিল্পায়ন করা যায়, তাহলে সেখানকার মানুষের আর ঢাকা আসার প্রয়োজন হবে না। কিন্তু আমাদের যেন সেদিকে নজর নেই। দেহের সব রক্ত যদি মুখে এসে জড়ো হয়, তাহলে সেটা যেমন সুস্বাস্থ্যের লক্ষণ নয়, তেমনি সব উন্নয়ন যদি রাজধানীকেন্দ্রিক হয়, তাহলে সেটা সুষম উন্নয়ন নয়।আমাদের পরিস্থিতি এমন হয়েছে যে নারায়ণগঞ্জ ও গাজীপুর থেকেও ঢাকায় অফিস করা কঠিন হয়ে উঠেছে। এ ছাড়া মানিকগঞ্জ ও টাঙ্গাইল থেকে তো ঢাকায় অফিস করার কথা চিন্তাও করা যায় না। অথচ উন্নত দেশগুলোতে মানুষ ২০০ কিলোমিটার দূর থেকেও অফিস করে। ফেসবুকে দেখলাম, বৃহস্পতিবার টাঙ্গাইল থেকে ঢাকা যেতেই ১২ ঘণ্টা সময় লেগেছে, অথচ পথ মাত্র দুই ঘণ্টার। টাঙ্গাইল জেলার বাসিন্দারা অনেক দিন থেকেই দাবি করছেন, ঢাকা-টাঙ্গাইল রুটে যেন আন্তনগর ট্রেন দেওয়া হয়। তাহলে অনেকেই হয়তো সেখান থেকে ঢাকায় অফিস করতেন, পরিবার-পরিজন নিয়ে ঢাকায় থাকতেন না। তাঁদের ঈদের ছুটির সময় সন্তানদের নিয়ে ১০-১২ ঘণ্টায় বাড়ি যেতে হতো না। এতে রাস্তার চাপ কমত। কিন্তু সে সুখ বোধহয় তাঁদের কপালে নেই! অর্থাৎ ঢাকার আশপাশে স্যাটেলাইট শহর গড়ে তোলা গেলে এ ভোগান্তি কিছুটা কমানো সম্ভব হতো।এ পরিপ্রেক্ষিতে বলা যায়, পরিকল্পনা ও ব্যবস্থাপনাগত ভুলের কারণেও সমস্যাটা বাড়ছে। যেমন এ সময় অসাধু বাসমালিকেরা মহাসড়কে ফিটনেসবিহীন বাস নামিয়ে দেন, সেগুলোর মধ্যে একটি অকেজো হলেই সর্বনাশ। এ সময় মহাসড়কে পাঁচ মিনিট যান চলাচল বন্ধ থাকলে কয়েক কিলোমিটার এলাকায় যানজট ছড়িয়ে পড়ে। আবার আমাদের দেশের যোগাযোগব্যবস্থা মূলত সড়ককেন্দ্রিক। এটা যদি রেলকেন্দ্রিক হতো, তাহলে হয়তো পরিস্থিতি এতটা খারাপ হতো না। তবে সরকার এবার ঈদের ছুটির সঙ্গে নতুন ছুটি যুক্ত করায় ভোগান্তি কিছুটা কমেছে, যদিও সেটা আগে জানানো হলে মানুষের পরিকল্পনা করতে সুবিধা হতো। মানুষ পরিবারের সঙ্গে সাধ্যমতো সময় কাটাতে চায়। ফলে এ রকম ছুটির আগে ও পরে রাস্তায় চাপ সৃষ্টি হবেই। পৃথিবীর সব দেশেই ব্যাপারটা কমবেশি এ রকম। কিন্তু ভুল পরিকল্পনা ও ভুল ব্যবস্থাপনার জন্য আমাদের এতটা ভুগতে হচ্ছে।ইহাতে মন্তব্য প্রদান বন্ধ রয়েছে
17		হজ একটি ঐতিহাসিক স্মৃতিময় ইবাদত। আদি পিতা হজরত আদম (আ.) থেকে শুরু করে আখেরি নবী হজরত মুহাম্মদ (সা.) পর্যন্ত বহু নবী-রাসুলের স্মৃতিধন্য এই হজ। তাই হজের প্রতিটি আনুষ্ঠানিকতায় সে স্মৃতি মানসপটে জাগ্রত হলে হজের উদ্দেশ্য অনুধাবন সম্ভব হবে এবং লক্ষ্য পূরণ সহজ হবে।হারাম শরিফ, মসজিদুল হারাম ও বায়তুল্লাহহজের কর্মসীমাকে হারাম শরিফ বলে। হারাম শরিফের সীমা বায়তুল্লাহর পূর্বে জেরুজালেমের পথে নয় মাইল, পশ্চিমে জেদ্দার পথে শুআইদিয়া পর্যন্ত দশ মাইল, উত্তরে মদিনা শরিফের পথে পাঁচ মাইল এবং দক্ষিণে তায়েফের পথে সাত মাইল। পবিত্র মক্কা শরিফ ও মদিনা শরিফে অমুসলিমদের প্রবেশ কঠোরভাবে নিষিদ্ধ। এখানে জীবজন্তু শিকার করা নিষিদ্ধ। এমনকি গাছপালা, তৃণলতা ইত্যাদি ছেঁড়াও নিষেধ। হারামের প্রাণকেন্দ্র হলো মসজিদুল হারাম, এর কেন্দ্রস্থলে কাবা শরিফ অবস্থিত। হজরত আদম (আ.)-এর সৃষ্টি থেকে কাবাগৃহের সৃষ্টি। নূহ (আ.)–এর সময় মহাপ্লাবনের পর হজরত ইব্রাহিম (আ.)-এর পুত্র হজরত ইসমাইল (আ.)-সহ এর পুনঃসংস্কার করেন। এযাবৎ কাবা শরিফ ১২ বার সংস্কার করা হয়েছে।হাতিমকাবা শরিফের উত্তর পাশের অর্ধবৃত্তাকার দেয়ালঘেরা স্থানকে ‘হাতিম’ বলা হয়। এই স্থানটুকু আগে কাবাঘরের অন্তর্ভুক্ত ছিল। এখানে নামাজ পড়া মানে কাবাঘরের ভেতরে নামাজ পড়া। দোয়া কবুলের জন্য হাতিম উত্তম স্থান।মিজাবে রহমতহাতিমের ঠিক ওপরে কাবা শরিফে ঘরের ছাদের সঙ্গে একটা সোনার পরনালা আছে। বৃষ্টির সময় এই পরনালা দিয়ে ছাদের পানি পড়ে। সে জন্য এর নাম মিজাবে রহমত। মিজাবে রহমতের নিচে নামাজ পড়ে দোয়া করলে তা কবুল হয়।হাজরে আসওয়াদহাজরে আসওয়াদ মানে কালো পাথর, এটি একটি স্বর্গীয় পাথর। হজরত আদম (আ.)-এর সময় এটি আনা হয়। এই পবিত্র পাথরের দৈর্ঘ্য আট ইঞ্চি ও প্রস্থ সাত ইঞ্চি। বর্তমানে এটি আট টুকরো। এটি মাটি থেকে চার ফুট উঁচুতে কাবাঘরের দক্ষিণ-পূর্ব কোণে দেয়ালের বাইরের দিকে প্রোথিত। এই পবিত্র পাথরখণ্ডকে নবী করিম (সা.) অত্যন্ত বিনয় ও মহব্বতের সঙ্গে চুমা দিতেন।মুলতাজিমহাজরে আসওয়াদ ও কাবাঘরের দরজার মধ্যবর্তী স্থানটুকু মুলতাজিম নামে পরিচিত। এখানে দোয়া কবুল হয়।মাকামে ইব্রাহিমকাবা শরিফের পূর্বদিকে মাকামে ইব্রাহিমে যে প্রস্তরখণ্ড রক্ষিত আছে, তার ওপর দাঁড়িয়ে হজরত ইব্রাহিম (আ.) কাবাঘরের প্রাচীর গাঁথতেন। হজরত উমর (রা.) প্রথম এখানে নামাজ পড়ার অনুমতি প্রার্থনা করেন। এই পবিত্র স্থানের পেছনে দাঁড়িয়ে প্রত্যেক প্রকার তাওয়াফের পর দুই রাকাত নামাজ আদায় করতে হয়। এই নামাজ ওয়াজিব।আবে জমজম বা জমজম পানিপবিত্র কাবাঘরের পূর্বদিকে মসজিদুল হারাম শরিফ চত্বরেই জমজম কূপ অবস্থিত। এর গভীরতা ৬০ গজ ও এর মুখের প্রসার ৪ গজ। কিন্তু বর্তমানে তাওয়াফের জায়গা সম্প্রসারণের কারণে জমজম কূপ দেখা সম্ভব নয়। তবে হারাম শরিফের সর্বত্রই জমজমের পানি রক্ষিত থাকে। জমজম দোয়া কবুলের একটি স্থান। জমজমের পানি পান করার পরও দোয়া করা যায়। শিশু হজরত ইসমাইল (আ.)-এর পদাঘাতে আল্লাহর কুদরতে মরুভূমিতে এই কূপের সৃষ্টি হয়।সাফা-মারওয়ামসজিদুল হারাম শরিফসংলগ্ন পূর্বদিকে সাফা ও মারওয়া পাহাড় অবস্থিত। এই দুই পাহাড়ের মধ্যস্থলে নির্বাসিত বিবি হাজেরা (আ.) তাঁর শিশুপুত্র ইসমাইল (আ.)-এর জন্য পানির অনুসন্ধানে ছোটাছুটি করছিলেন। সেই স্মৃতি রক্ষার্থে হাজিদের এই দুই পাহাড়ের  মধ্যে সাত চক্কর দৌড়াদৌড়িকে সাঈ বলা হয়। সাঈ করা ওয়াজিব।আরাফাতআরাফাত একটি প্রশস্ত ময়দান। এর আয়তন ৩১ বর্গকিলোমিটার। খানায়ে কাবা থেকে আরাফাত ১২ কিলোমিটার এবং মিনা থেকে ৯ কিলোমিটার। ৯ জিলহজ হাজিদের আরাফাত ময়দানে অবস্থান করতে হয়। আরাফাত মানে পরিচয়। আরাফাত ময়দানে হজরত আদম (আ.)-এর সঙ্গে হজরত হাওয়া (আ.)-এর পুনর্মিলন হয় এবং তাঁরা স্বীয় ভুলের জন্য আল্লাহ তাআলার দরবারে মোনাজাত করেন এবং সে মোনাজাত কবুল হয়।জাবালে রহমতএই পাহাড় আরাফাত ময়দানে অবস্থিত। এর উচ্চতা ৩০০ ফুট। এর উপরিভাগে একটি সাদা স্তম্ভ আছে, যেখান থেকে হজরত মুহাম্মদ (সা.) বিদায় হজের ভাষণ দিয়েছিলেন। এই পাহাড় দৃষ্টিগোচর হওয়ামাত্র লাব্বাইক ও দরুদ শরিফ পড়তে হয়।মিনাআল্লাহ তাআলার আদেশে হজরত ইব্রাহিম (আ.) তাঁর পুত্র হজরত ইসমাইল (আ.)-কে যে স্থানে কোরবানির জন্য নিয়ে গিয়েছিলেন, সেই স্থানের নাম মিনা। মক্কা শরিফ থেকে মিনা পাঁচ কিলোমিটার। মিনা প্রান্তরে হজের আগের দিন এবং হজের পর তিন দিন তাঁবুতে অবস্থান করতে হয়।মসজিদে খায়েফমিনা প্রান্তরে অবস্থিত মসজিদ। এখানে আদিকাল থেকে আখেরি নবী হজরত মুহাম্মদ (সা.) পর্যন্ত ৭০ জন পয়গাম্বর (আ.) আল্লাহর ইবাদত-বন্দেগি করেছেন।জুমরা বা জামারাতমিনার পাশেই তিনটি জুমরা বা স্তম্ভ (বহুবচন জামারাত) অবস্থিত। এগুলো ছোট শয়তান (জুমরায়ে উলা), মেজো শয়তান (জুমরায়ে উস্তা), বড় শয়তান (জুমরায়ে আকাবা) নামে পরিচিত। হজরত ইসমাইল (আ.)-কে কোরবানির পথে এই স্থানে শয়তান বাধা সৃষ্টি করেছিল এবং তিনি পাথর মেরে শয়তানকে তাড়িয়েছিলেন। এর স্মরণে এখানে কঙ্কর মারতে হয়।মদিনা শরিফ জিয়ারতমদিনা মুসলমানদের প্রাণের ভূমি। মদিনা হলো নবীজি (সা.)-এর শহর; শান্তির নগর। রাসুলে করিম (সা.) বলেন, যে আমার  রওজা জিয়ারত করল, তার জন্য আমার শাফায়াত ওয়াজিব হয়ে গেল। (সহিহ মুসলিম)। তিনি আরও বলেন, যে হজ করল, কিন্তু আমার রওজা জিয়ারত করল না; সে আমার প্রতি জুলুম করল। (তিরমিজি)। ফকিহদের মতে, হাজিদের জন্য মদিনা শরিফ জিয়ারত করা সুন্নত।মদিনাইসলামপূর্ব যুগে মদিনার নাম ছিল ইয়াসরিব। রাসুলে করিম (সা.)-এর হিজরতের পর এই শহরের নাম হয় মদিনাতুন্নবী বা নবীর শহর। সংক্ষেপে এখন বলা হয় মদিনা। মদিনা শরিফ রাসুলুল্লাহ (সা.)-এর আশ্রয়ভূমি; প্রেম, ধৈর্য ও আত্মত্যাগ, সত্যনিষ্ঠা ও কর্তব্যপরায়ণতার অদ্বিতীয় কর্মক্ষেত্র।মসজিদে নববিমদিনায় অবস্থানকালে প্রথম এবং প্রধান কর্তব্য হচ্ছে মসজিদে নববিতে হাজিরা দেওয়া এবং সেখানে দৈনিক পাঁচ ওয়াক্ত নামাজ পড়া। এখানে একাদিক্রমে ৪০ ওয়াক্ত নামাজ মসজিদে নববিতে জামাতের সঙ্গে পড়ার অবশ্য চেষ্টা করবেন। নবী করিম (সা.) বলেন, ‘যে ব্যক্তি আমার মসজিদে ৪০ ওয়াক্ত নামাজ আদায় করেছে আর কোনো নামাজ কাজা করেনি, সে নিফাক (মুনাফিকী) আর দোজখের আজাব থেকে নাজাত পাবে।’ মসজিদে নববিতে এক রাকাত নামাজের সওয়াব পঞ্চাশ হাজার রাকাত নামাজের সমান।রওজা শরিফমসজিদে নববির সর্বাপেক্ষা গুরুত্বপূর্ণ স্থান নবীজির রওজা শরিফ। হজরত আয়েশা (রা.)-এর হুজরার মধ্যে তাঁর পবিত্র মাজার শরিফ অবস্থিত। তাঁরই পাশে হজরত আবুবকর (রা.) ও হজরত উমর (রা.)-এর মাজার। রওজা শরিফের জিয়ারতের মাহাত্ম্য সম্পর্কে আরও বলা হয়েছে, যে ব্যক্তি রাসুল (সা.)-এর ওফাতের পর তাঁর রওজা মোবারক জিয়ারত করল, সে যেন রাসুল (সা.)-কে জীবদ্দশায়  দর্শন করল।রিয়াজুল জান্নাত বা জান্নাতের বাগানরওজা শরিফ এবং এর থেকে পশ্চিম দিকে রাসুলে করিম (সা.)-এর মিম্বর পর্যন্ত স্বল্প পরিসর স্থানটুকুকে রিয়াজুল জান্নাত বা বেহেশতের বাগিচা বলা হয়। এটি দুনিয়াতে একমাত্র জান্নাতের অংশ। এই স্থানে স্বতন্ত্র রঙের (ধূসর সাদাটে) কার্পেট বিছানো থাকে। রাসুল (সা.) বলেছেন, ‘আমার রওজা ও মিম্বরের মধ্যবর্তী স্থানে বেহেশতের একটি বাগিচা বিদ্যমান।’ (বুখারি)। এখানে প্রবেশ করা মানে জান্নাতে প্রবেশ করা। মুফতি মাওলানা শাঈখ মুহাম্মাদ উছমান গনী: যুগ্ম মহাসচিব, বাংলাদেশ জাতীয় ইমাম সমিতি, সহকারী অধ্যাপক, আহ্‌ছানিয়া ইনস্টিটিউট অব সুফিজম।smusmangonee@gmail.comইহাতে মন্তব্য প্রদান বন্ধ রয়েছে
18		রোকেয়া রহমান। ১০ সেপ্টেম্বর ২০১৬মতামত: ডাকাতির একটি মামলায় গত ২৯ আগস্ট নারায়ণগঞ্জের মিজমিজি দক্ষিণপাড়া এলাকার এক সবজি–বিক্রেতাকে (৩৫) গ্রেপ্তার করে সিদ্ধিরগঞ্জ থানার পুলিশ। ওই রাতেই সিদ্ধিরগঞ্জ থানার একজন উপপরিদর্শকের (এসআই) দুই সোর্স নজরুল ও শুভ আসামির দুই স্ত্রীকে ফোন করে বলেন, ২৫ হাজার টাকা নিয়ে এসআইয়ের সঙ্গে দেখা করলে তাঁদের স্বামীকে রিমান্ডে নির্যাতন করা হবে না। আসামির দুই স্ত্রী নজরুল ও শুভর সঙ্গে দেখা করেন এবং ছয় হাজার টাকা দেন। বাকি ১৯ হাজার টাকা দিতে ব্যর্থ হওয়ায় তাঁদের সঙ্গে রাত কাটানোর প্রস্তাব দেওয়া হয়।আবু তাইয়েবযখন জনগণ তাদের ফ্রেন্ড রিকুয়েস্ট পাঠাবে!জারিফদারুণ লেখা। পুলিশ সম্পর্কে মোটামুটি বাস্তব চিত্র উঠে এসেছে। অত্যন্ত দুঃখের কথা হলো, এসব পুলিশ কর্মকর্তার ওপরই মামলার তদন্তভার থাকে এবং সেই তদন্ত রিপোর্টের ভিত্তিতে আদালত বিচার করেন! জনগণ কীভাবে সুষ্ঠু তদন্ত আশা করবে; যেখানে টাকা ছাড়া সুষ্ঠু তদন্ত প্রতিবেদন দেওয়া হয় না?ইহাতে মন্তব্য প্রদান বন্ধ রয়েছে
19		পাকিস্তানের পররাষ্ট্র দপ্তর বলেছে, বাংলাদেশে মীর কাসেম আলীর ফাঁসি কার্যকরের ঘটনায় পাকিস্তান ‘গভীরভাবে মনঃক্ষুণ্ন’। নির্যাতন, একাধিক হত্যা এবং অগ্নিসংযোগের অভিযোগে মীর কাসেম ২০১৪ সালে বাংলাদেশের একটি আদালতে দোষী সাব্যস্ত হন। তাঁকে মৃত্যুদণ্ড দেওয়া হয়। তবে পাকিস্তান ওই বিচার-প্রক্রিয়াকে ‘ত্রুটিপূর্ণ’ আখ্যা দিয়েছে। কিন্তু পাকিস্তান কেন বাংলাদেশের বিচারিক প্রক্রিয়ার শুদ্ধতা নিয়ে এতটা চিন্তিত? আর কেনই-বা পাকিস্তান সরকার আরেক দেশের নাগরিকের মৃত্যুদণ্ডে এতটা গুরুত্ব দেয়, যিনি কিনা জঘন্য অপরাধের দায়ে অভিযুক্ত? উত্তরটা হলো বাংলাদেশের প্রসঙ্গ উঠলে পাকিস্তান নিজের অতীতে আটকা পড়ে থাকে। পাকিস্তানি পররাষ্ট্র দপ্তর কেন এ রকম কঠোর বক্তব্য দিয়েছে, তার ব্যাখ্যা কেবল একজন মানুষের জীবন নিয়ে অবাস্তব উদ্বেগের মধ্যে মেলে না। বিশ্বজুড়ে অগণিত মানুষের মৃত্যুদণ্ড হচ্ছে। আর সেগুলো গতানুগতিক বলেই গণ্য হয়। পাকিস্তানের সামরিক ও বেসামরিক প্রতিষ্ঠানগুলো এসবের ভয়াবহতা নিয়ে উচ্চবাচ্য করে না। সত্যিটা হলো, পাকিস্তানের নিজ নাগরিকেরা বিদেশি ভূখণ্ডে নিহত হচ্ছেন। অথচ সে বিষয়ে নীরবতা লক্ষণীয়। সৌদি আরবে কতজন পাকিস্তানির শিরশ্ছেদ হয়েছে, সেই দীর্ঘ তালিকার কথা ভেবে দেখুন। মাদক চোরাচালানের অভিযোগে নামকাওয়াস্তে আদালতে তাঁদের মৃত্যুদণ্ড দেওয়া হয়েছে। বাংলাদেশের বিচারিক প্রক্রিয়ার স্বচ্ছতার প্রশ্নে অ্যামনেস্টি ইন্টারন্যাশনাল এবং অন্যান্য শীর্ষস্থানীয় মানবাধিকার সংগঠন জোরালো উদ্বেগ জানিয়েছে। তারা বাংলাদেশে যুদ্ধাপরাধের বিচার-প্রক্রিয়া নিয়ে প্রশ্ন তুলেছে। এসবের মধ্যে রয়েছে মামলার প্রস্তুতির জন্য আসামিপক্ষের আইনজীবীদের পর্যাপ্ত সময় না দেওয়া এবং সাক্ষীর সংখ্যা ইচ্ছামতো সীমিত রাখার অভিযোগের বিষয়গুলো। তবে পাকিস্তান বাংলাদেশে অস্বচ্ছ বিচারের অভিযোগ করতে পারে না। কারণ, পাকিস্তানের নিজস্ব বিচারব্যবস্থার ভিত আরও বেশি নড়বড়ে। বাংলাদেশের সঙ্গে তুলনা করা যাক। দেশটিতে যুদ্ধাপরাধের বিচার হচ্ছে একটি বেসামরিক আদালতে। কিন্তু পাকিস্তানে যেসব বেসামরিক মানুষ রাষ্ট্রবিরোধী কার্যক্রমের দায়ে অভিযুক্ত, তাঁদের বিচার হচ্ছে রুদ্ধদ্বার সামরিক আদালতে। তাঁদের পছন্দমতো আইনজীবী নিয়োগেরও সুযোগ দেওয়া হয় না। সামরিক আদালতের নথিপত্র দেখার সুযোগও কারও নেই। এটা বিচারিক স্বচ্ছতার আধুনিক ধ্যানধারণার সঙ্গে সম্পূর্ণ অসংগতিপূর্ণ। মীর কাসেমের বিচার এবং মৃত্যুদণ্ড নিয়ে পাকিস্তানের মাথাব্যথার কারণ একটিই। আর সেটা হলো তিনি পাকিস্তানপন্থী মিলিশিয়া বাহিনী আলবদরের সাবেক প্রধান ছিলেন। আলশামস ও রাজাকার বাহিনীর সঙ্গে আলবদরও পাকিস্তানি সেনাবাহিনীর সঙ্গে ঘনিষ্ঠভাবে কাজ করেছিল। তারা ১৯৭১ সালের বিদ্রোহ দমনের জন্য অহেতুক বর্বর চেষ্টা চালায়। ওই ঘটনায় পাকিস্তানের ঐক্যে ভাঙন ধরে এবং পূর্ব পাকিস্তান নামের ভূখণ্ডটি স্বাধীন বাংলাদেশে রূপ নেয়। মীর কাসেম একা নন। যুদ্ধাপরাধের দায়ে ২০১৩ সালের ডিসেম্বর থেকে এ পর্যন্ত বাংলাদেশে পাঁচজন সুপরিচিত ইসলামি নেতার ফাঁসি কার্যকর হয়েছে। ১৯৭১ সালে ওই মিলিশিয়া নেতাদের কার্যকলাপ যা-ই হোক না কেন, পাকিস্তানের কর্তৃপক্ষ তাঁদের পাশে দাঁড়ানোর প্রয়োজন অনুভব করে। কারণ, দ্বিজাতি তত্ত্বে দেশটি আদর্শিকভাবে অটল রয়েছে। আমি যেমনটা স্কুলে শিখেছি, পাকিস্তান সৃষ্টির জন্য দ্বিজাতি তত্ত্ব গুরুত্বপূর্ণ ছিল। এ তত্ত্বের দুটি গুরুত্বপূর্ণ ভিত্তির প্রতি নজর দেওয়া যাক। প্রথমত, মুসলিম ও হিন্দুরা মৌলিকভাবে ভিন্ন এবং অবশ্যই হিন্দুদের পাকিস্তান ছেড়ে চলে যেতে হবে। কারণ, এটা মুসলিমদের দেশ। দ্বিতীয়ত, বিশ্বের মুসলিমরা একক জাতি (উম্মাহ)। স্থানীয় গোষ্ঠী, ভাষা ও সংস্কৃতিগত ব্যবধানের বাধা অতিক্রমের শক্তি এর আছে। প্রথম বিষয়টি নিয়ে বিতর্ক বা নতুন করে মূল্যায়নের প্রয়োজন এখন নেই। কারণ, পাকিস্তান ও ভারত পৃথক দুটি রাষ্ট্র হিসেবে নিজ নিজ পথ বেছে নিয়েছে। পাকিস্তানের হিন্দু জনসংখ্যা কমতে কমতে ১ বা ২ শতাংশে নেমে এসেছে এবং আরও কমছে। একটি ক্ষুদ্র, নিপীড়িত এবং আতঙ্কিত সংখ্যালঘু জনগোষ্ঠী হিসেবে জনজীবনে তাদের কোনো ভূমিকা নেই। দ্বিতীয় বিষয়টি অবশ্যই ১৯৭১ সালের ঘটনাবলির আলোকে বিবেচনা করতে হবে। পাকিস্তানের সরকার এবং জিহাদি সংগঠনগুলোর (টিটিপি, আল-কায়েদা এবং ইসলামিক স্টেটের মধ্যে রক্তাক্ত সংঘাত চলছে। এ ছাড়া দুই মুসলিম প্রতিবেশী আফগানিস্তান ও ইরানের সঙ্গে পাকিস্তানের সম্পর্ক ভালো নয়। এতে এটা স্পষ্ট যে ইসলামি সংহতি এ ক্ষেত্রে যথেষ্ট কার্যকর নয়। মধ্যপ্রাচ্যজুড়ে চলছে ভ্রাতৃঘাতী লড়াই। ইরানিরা মুসলিমই নয় বলে সৌদি আরবের প্রধান মুফতি সম্প্রতি ঘোষণা দিয়েছেন। অন্যদিকে দৃঢ় হচ্ছে সৌদি-ইসরায়েলি মৈত্রী। এসব বিষয় যেন ইঙ্গিত দিচ্ছে, উম্মাহ একটি সংশয়পূর্ণ ধারণা।তারপরও বলতে হয়, ১৯৭১ সালে দ্বিজাতি তত্ত্ব অকার্যকর হওয়ার পরও পাকিস্তান যে নিজেকে দ্রুত নবায়ন করতে পেরেছিল তা তার কৃতিত্ব। আর এটি করার সময় পাকিস্তান বিস্ময়ের সঙ্গে লক্ষ করে, যেসব আদর্শের ভিত্তিতে তার সৃষ্টি হয়েছিল, সেগুলোর মুখাপেক্ষী না হয়েও সে কেবল টিকে থাকা নয়; এগিয়ে যেতেও সক্ষম।আজকের পাকিস্তানও বিশ্ব মুসলিম ঐক্যের পক্ষে গলাবাজি চালিয়ে যাচ্ছে। কিন্তু কার্যত বাস্তবতা এবং জাতি গঠনের অগ্রাধিকারই ক্রমে বেশি করে এর চরিত্রকে প্রভাবিত করছে। উদাহরণস্বরূপ বলা যায়, চীন-পাকিস্তান অর্থনৈতিক করিডর নিয়ে পাকিস্তানের ক্ষমতাসীন মহল খুব উৎসাহিত। অথচ চীন একটি কমিউনিস্ট রাষ্ট্র এবং সেখানে মুসলিম জীবনাচার সুস্পষ্টভাবেই এড়িয়ে চলা হয়।দ্বিজাতি তত্ত্বকে পেছনে ফেলে সামনে এগিয়ে যাওয়ার এখনই সময়। এটা অস্বীকার করার উপায় নেই যে দ্বিজাতি তত্ত্বই পাকিস্তান সৃষ্টি করেছে। তবে এই তত্ত্ব বর্তমানে পরিহার করা হলে কোনো ক্ষতি নেই। টিকে থাকার জন্য জাতিরাষ্ট্রের কোনো তত্ত্বের প্রয়োজন পড়ে না। উদাহরণ হিসেবে আর্জেন্টিনা এবং নেদারল্যান্ডসের কথা তোলা যায়। সেখানে কোনো জাতীয় ভাবাদর্শ নেই, কিন্তু দেশ দুটি তাদের মতো করে স্থিতি ও উন্নতি অর্জন করছে।পাকিস্তানকে বুঝতে হবে, পূর্ব পাকিস্তান ও পশ্চিম পাকিস্তানের মধ্যকার ভাষাগত, জাতিগত এবং সাংস্কৃতিক বৈপরীত্যের জন্য ভারত দায়ী ছিল না। এক মায়ের গর্ভে জন্ম নেওয়া দুটি ভিন্ন বৈশিষ্ট্যের সন্তানের মতো আমাদেরও ভিন্নতা ছিল। দীর্ঘ সময় পর্যন্ত একত্রে থাকার সুযোগ আমাদের আসলেই ছিল না। এর পাশাপাশি ভুল শাসনের কারণে ওই সম্পর্ক আরও দ্রুত ভেঙে পড়ে। জুলফিকার আলী ভুট্টোর মন্তব্য ইধার হাম, উধার তুম (আমরা এ প্রান্তে, তোমরা ওই প্রান্তে) অঞ্চল দুটির বিভক্তির ইঙ্গিত করেছিল।জন্মের সময়ের খুঁটিনাটি বিষয় নিয়ে আটকে থাকা বাংলাদেশের ভবিষ্যতের জন্য মঙ্গলজনক হবে না। যুদ্ধাপরাধীদের ফাঁসিতে ঝুলিয়ে তৃপ্তি পাওয়া যেতে পারে, কিন্তু এর দ্বারা শান্তি, স্থিতি ও গণতন্ত্র প্রতিষ্ঠা করা যাবে না। বরং অতীতের বেদনাময় ওই অধ্যায়কে বন্ধ করে সামনে এগিয়ে যাওয়ার এখনই সময়। এ ক্ষেত্রে পাকিস্তানের দায়িত্ব বাংলাদেশের তুলনায় বেশি। পাকিস্তানের উচিত শিক্ষাপ্রতিষ্ঠানগুলোতে ভুল ইতিহাস পড়ানো বন্ধ করা। শিক্ষাপ্রতিষ্ঠানগুলোতে পড়ানো ইতিহাসে পূর্বের বাঙালিদের ওপর পশ্চিম পাকিস্তানের নৃশংসতার ঘটনা এড়িয়ে যাওয়া হয়েছে। বরং সেখানে যুদ্ধাপরাধের ঘটনাকে সমর্থন করা হয়েছে এবং ১৯৭১-এর ঘটনাকে অস্বীকার করা হয়েছে। পাকিস্তানের উচিত বাংলাদেশের সঙ্গে সম্পর্ক স্বাভাবিক করা। এ ক্ষেত্রে সত্য এবং মীমাংসাই কাম্য।পারভেজ হুদভয়: পদার্থবিদ্যা ও গণিত বিষয়ের অধ্যাপক।ইহাতে মন্তব্য প্রদান বন্ধ রয়েছে
20		এশিয়া প্যাসিফিক গ্রুপ অব মানি লন্ডারিংয়ের (এপিজি) বার্ষিক সম্মেলনটি হওয়ার কথা ছিল গত ২৩ থেকে ২৮ জুলাই, ঢাকায়। কিন্তু ঠুনকো অজুহাত দেখিয়ে সম্মেলনটি সরিয়ে নেওয়া হলো মার্কিন যুক্তরাষ্ট্রে, যা ৫ থেকে ৮ সেপ্টেম্বর হতে যাচ্ছে। এপিজি বার্ষিক সম্মেলনে মানি লন্ডারিং প্রতিরোধ এবং সন্ত্রাসে অর্থায়নে বাংলাদেশের অগ্রগতি কতটুকু তা অগ্রাধিকার পাবে বলে মনে হচ্ছে, বার্ষিক প্রতিবেদনের ওপর নির্ভর করছে বাংলাদেশের রেটিং (অবস্থান)।২০১৫ সালের অক্টোবরে এপিজির একটি প্রতিনিধিদল বাংলাদেশের মানি লন্ডারিং এবং সন্ত্রাসে অর্থায়ন প্রতিরোধের কার্যক্রম দেখার জন্য ঢাকা সফর করে। তারা বাংলাদেশের বিভিন্ন সংস্থার সঙ্গে বৈঠকও করে। দুর্নীতি দমন কমিশনের (দুদক) সঙ্গে দুটি বৈঠকেই আইনজীবী হিসেবে আমি উপস্থিত ছিলাম। তাদের প্রশ্নের ধরন এবং জিজ্ঞাসার বিভিন্ন বিবরণ শোনার এবং তাদের সঙ্গে সরাসরি আমার আলোচনার সুযোগ হয়েছে। মানি লন্ডারিংয়ের ধারণা নিয়ে এখনো ধোঁয়াশা কাটেনি। পৃথিবীব্যাপী মানি লন্ডারিং এখন একটি গুরুতর সমস্যা। দিনকে দিন এ সমস্যার ব্যাপ্তি ঘটছে। ঘন ঘন আইনের পরিবর্তন-সংশোধন এ ধারণাকে আরও তীব্র থেকে তীব্রতর করছে।এপিজির সেই প্রতিনিধিদলের সঙ্গে আলোচনায় আমার মনে হয় তারাও মানি লন্ডারিংয়ের বিষয়ে অতটা পরিপক্ব নয়, যতটা তারা আমাদের বিভিন্ন প্রশ্নের সম্মুখীন করেছে রেটিং নির্ধারণের ব্যাপারে। এটা অবশ্য আমার ব্যক্তিগত মূল্যায়ন। যদিও এপিজি তাদের সর্বশেষ খসড়া প্রতিবেদনে বাংলাদেশের বিদ্যমান আইন এবং প্রাতিষ্ঠানিক কাঠামো পর্যালোচনা করে, একই সঙ্গে তারা রেটিং প্রদান করে। এপিজি রেটিং বাংলাদেশের অর্থনৈতিক সমৃদ্ধি ও বিকাশের ক্ষেত্রে একটি মাত্রা হিসেবে বিবেচিত হচ্ছে।বাংলাদেশে ২০০২ সালের ৭ এপ্রিল থেকে মানি লন্ডারিং প্রতিরোধ আইন প্রণয়ন ও কার্যকর হওয়ার পর বাংলাদেশ ব্যাংকে মানি লন্ডারিং প্রতিরোধ বিভাগ এবং বিভিন্ন বাণিজ্যিক ব্যাংকে মানি লন্ডারিং প্রতিরোধ ইউনিট চালু করা হয়েছে। সর্বশেষআইন সংশোধনের মাধ্যমে বাংলাদেশ ফিন্যান্সিয়াল ইন্টেলিজেন্স ইউনিটকে আইনি ক্ষমতা দিয়ে আলাদা প্রতিষ্ঠান হিসেবে প্রতিষ্ঠিত করেছে, যা বিএফআইইউ নামে সমধিক পরিচিত। দুদক ছাড়াও বিএফআইইউ ও সিআইডিকে মানি লন্ডারিং-সংক্রান্ত অপরাধের তদন্তের ক্ষমতা দেওয়া হয়েছে আইন সংশোধনের মাধ্যমে।দক্ষিণ এশিয়ার মধ্যে প্রথমে বাংলাদেশ মানি লন্ডারিং প্রতিরোধ আইন, ২০০২ প্রণয়ন করে। সন্ত্রাস ও সন্ত্রাসী কার্যক্রমকে প্রতিহত করার উদ্দেশ্যে ২০০৯ সালে সন্ত্রাসবিরোধী আইন প্রণীত হয়। পরে ওই আইনসমূহকে আরও কার্যকর এবং আন্তর্জাতিক মানদণ্ডে উন্নীত করার লক্ষ্যে মানি লন্ডারিং প্রতিরোধ আইন, ২০১২; মানি লন্ডারিং প্রতিরোধ আইন (সংশোধন), ২০১৫ এবং সন্ত্রাসবিরোধী (সংশোধন) আইন ২০১২ ও ২০১৩ প্রণীত হয়। দেশের মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধ কাঠামোকে আন্তর্জাতিক মানদণ্ডে উন্নীত করার লক্ষ্যে সময় নির্ধারক কর্মপরিকল্পনা প্রণয়নের মাধ্যমে মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধে বিভিন্ন কার্য সম্পাদন করা হয়।আন্তর্জাতিক অঙ্গনে সন্ত্রাসী কর্মকাণ্ডের বিস্তৃতি ঘটায় যে শঙ্কা ও অনিশ্চয়তার মেঘ জমেছে, তা দূর করতে মানি লন্ডারিং ও সন্ত্রাসে অর্থায়ন প্রতিরোধে এককভাবে কোনো দেশের পক্ষে সফল হওয়া সম্ভব নয়। এ জন্য সবার সম্মিলিত প্রচেষ্টাই সুফল বয়ে আনতে পারে। মার্কিন যুক্তরাষ্ট্রে অনুষ্ঠেয় এপিজির বৈঠকে মানি লন্ডারিং ও সন্ত্রাসে অর্থায়ন প্রতিরোধে এশিয়া ও প্রশান্ত মহাসাগরীয় অঞ্চলের দেশগুলো নতুন দিকনির্দেশনা লাভ করবে আশা করছি। এ ক্ষেত্রে সাম্প্রতিক সময়ে বাংলাদেশ মারাত্মক চ্যালেঞ্জের মোকাবিলা করছে।গত কয়েক বছরে সংঘটিত বিভিন্ন সন্ত্রাসী হামলার ঘটনা ছাড়াও দুর্নীতি, অর্থ আত্মসাৎ ও আর্থিক কেলেঙ্কারির ঘটনা জাতীয় অর্থনীতিতে মারাত্মক প্রভাব ফেলেছে। বৈশ্বিক অর্থনীতির অগ্রগামিতার সঙ্গে সঙ্গে সংঘবদ্ধ অপরাধী চক্রের আর্থিক অপরাধ এবং অন্যান্য অবৈধ কার্যক্রমের মাধ্যমে অর্থ উপার্জনের মাত্রা দিন দিন বৃদ্ধি পাচ্ছে। সেই সঙ্গে বাড়ছে বিভিন্ন ধরনের অপরাধপ্রবণতাও। আর এ অপরাধগুলোর মধ্যে মানি লন্ডারিং ও সন্ত্রাসী কর্মকাণ্ডে অর্থায়ন যেকোনো দেশের আর্থিক স্থিতাবস্থাকে বিপন্ন করতে পারে।নিত্য পরিবর্তনশীল কলাকৌশলের মাধ্যমে অপরাধীদের দ্বারা সংঘটিত এ–জাতীয় অপরাধ প্রতিহত করা কখনো কখনো বেশ কঠিন। তবে মানি লন্ডারিং ও সন্ত্রাসে অর্থায়ন প্রতিরোধে ফিন্যান্সিয়াল অ্যাকশন টাস্কফোর্স (এফএটিএফ) বিশ্বের সব রাষ্ট্রের জন্য আন্তর্জাতিক মানদণ্ড নির্ধারণ করেছে। পাশাপাশি সময়ে সময়ে তা পর্যালোচনা করছে। বাংলাদেশকেও একটি স্বতন্ত্র রাষ্ট্র হিসেবে ওই সংস্থার সুপারিশসমূহ পরিপালন করতে হয়। আন্তর্জাতিক মানদণ্ড অনুযায়ী দেশের মানি লন্ডারিং ও সন্ত্রাসে অর্থায়ন প্রতিরোধ পরিপালন ব্যবস্থা সমুন্নত রাখা এবং দেশে একটি সুসংহত মানি লন্ডারিং ও সন্ত্রাসে অর্থায়ন প্রতিরোধব্যবস্থা গড়ে তোলার জন্য বাংলাদেশ সরকার দৃঢ় অঙ্গীকারবদ্ধ। উদীয়মান অর্থনীতির দেশ হিসেবে বাংলাদেশের অবস্থান যেভাবে উজ্জ্বল হচ্ছে দিনে দিনে, তা অব্যাহত রাখতে হলে মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধে পরিপূর্ণ সাফল্য অর্জনের পথ ধরে এগোতে হবে।বাংলাদেশের অবস্থা সমুন্নত রাখার জন্য আপ্রাণ চেষ্টা করতে হবে আমাদের সবার। শুধু আইন প্রণয়ন কিংবা আইনের প্রয়োগই মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধে কার্যকর ভূমিকা রাখতে পারবে না। আমাদের এই বিশাল দেশপ্রেমিক জনগোষ্ঠীকে এ বিষয়টি সঠিকভাবে অবহিত করতে হবে। তাদের ভেতর সচেতনতা তৈরি করতে হবে। অন্যথায় এ ক্ষেত্রে গৃহীত উদ্যোগের সুফল পাওয়া যাবে না।মো. খুরশীদ আলম খান: সম্পাদক, ডিএলআর এবং প্যানেল আইনজীবী, দুদকের সুপ্রিম কোর্ট সেল।ইহাতে মন্তব্য প্রদান বন্ধ রয়েছে
21		নিজস্ব প্রতিবেদক। ৬ সেপ্টেম্বর ২০১৬সংবাদ: স্বাস্থ্যমন্ত্রী মোহাম্মদ নাসিম বলেছেন, রামপাল বিদ্যুৎকেন্দ্রের বিরোধিতা করে পত্রিকায় শিরোনাম হওয়া যেতে পারে। কিন্তু জনগণের সমর্থন পাওয়া যাবে না। আজ মঙ্গলবার দুপুরে রাজধানীর ডিপ্লোমা ইঞ্জিনিয়ার্স ইনস্টিটিউশন মিলনায়তনে আইভি রহমানের ১২তম মৃত্যুবার্ষিকী উপলক্ষে আয়োজিত এক স্মরণসভায় নাসিম এসব কথা বলেন।সাঈদ সাব্বির আহমেদজনগণ বলতে অন্ধ আওয়ামী সমর্থকদের বোঝালে আপনি যথার্থই বলেছেন। বাকি জনগণ এতটাই বিরক্ত আর অসহায় যে আপনারা কী বললেন, তা কানেও নেয় না এখন।মাহফুজা বুলবুলজনসমর্থনের প্রশ্ন আসে কেন? আপনারা জনসমর্থন বা জনগণের চাওয়াকে আদৌ পাত্তা দেন?রাজীব চৌধুরীমোহাম্মদ নাসিম, তাহলে রামপালের ওপর গণভোট দিয়ে দেখেন, জনসমর্থন কোন দিকে যায়। সুন্দরবন ধ্বংসের দিকে যায়, না সুন্দরবন রক্ষার দিকে যায়।ইহাতে মন্তব্য প্রদান বন্ধ রয়েছে
22		একাত্তরের মানবতাবিরোধী অপরাধী মীর কাসেম আলীর ফাঁসি কার্যকর করার পর পাকিস্তানের পক্ষ থেকে যে প্রতিক্রিয়া জানানো হয়, তাতে তাদের একজন স্বদেশি ভাইয়ের জন্য তাদের মনঃকষ্টই প্রকাশিত হয়েছে। একাত্তর যে এখনো পাকিস্তানিদের তাড়িয়ে বেড়াচ্ছে, সেটাই আবার প্রমাণিত হলো।পাকিস্তান পররাষ্ট্র মন্ত্রণালয়ের বিবৃতিটির শক্ত জবাব দিয়েছে বাংলাদেশ পররাষ্ট্র মন্ত্রণালয়। পাকিস্তানের ভারপ্রাপ্ত হাইকমিশনার সামিনা মেহতাবকে মন্ত্রণালয়ে তলব করে সরকারের পক্ষ থেকে জানানো হয়, যুদ্ধাপরাধের বিচার বাংলাদেশের অভ্যন্তরীণ বিষয়। এ নিয়ে পাকিস্তান বা অন্য কোনো দেশের নাক গলানোর সুযোগ নেই। এখানে উল্লেখ করা প্রয়োজন, যুদ্ধাপরাধের বিচার নিয়ে পাকিস্তান ও তুরস্ক ছাড়া কেউ বিরূপ প্রতিক্রিয়া দেখায়নি। এর আগে জামায়াতে ইসলামীর নেতা আবদুল কাদের মোল্লা, কামারুজ্জামান, মতিউর রহমান নিজামী, আলী আহসান মোহাম্মাদ মুজাহিদ ও বিএনপির নেতা সালাউদ্দিন কাদের চৌধুরীর মৃত্যুদণ্ড কার্যকর করার পরও পাকিস্তানের পররাষ্ট্র মন্ত্রণালয় অনুরূপ প্রতিক্রিয়া ব্যক্ত করে।পাকিস্তানের দাবি, যুদ্ধাপরাধের বিচার করে নাকি বাংলাদেশ ১৯৭৪ সালের ত্রিদেশীয় চুক্তির বরখেলাপ করেছে। কিন্তু তাদের ভুলে যাওয়া উচিত নয় যে ওই চুক্তিতে একাত্তরে গণহত্যায় জড়িত পাকিস্তানি সেনাবাহিনীর সদস্যদের শর্তসাপেক্ষে ছেড়ে দেওয়ার কথা বলা হলেও দেশীয় যুদ্ধাপরাধীদের বিচার করা হবে না, এ রকম কোনো ওয়াদা ছিল না। স্বাধীনতার পর ১৯৭২ সালেই দালাল আইনে দেশীয় যুদ্ধাপরাধীদের বিচার শুরু হয়। ১৯৭৫ সালের রাজনৈতিক পটপরিবর্তনের পর সেই বিচারপ্রক্রিয়া থেমে গেলেও যে আইনের ভিত্তিতে এখন যুদ্ধাপরাধীদের বিচার হচ্ছে, সেই ‘আন্তর্জাতিক অপরাধ আইন ১৯৭৩’ কোনো সরকারই বাতিল করেনি। এর অর্থ ওই সরকারগুলোরও বিচারের বিষয়ে সায় ছিল।বাঙালি খান নামে পরিচিত মীর কাসেম আলীর বিচার নিয়ে পাকিস্তান পররাষ্ট্র মন্ত্রণালয়ের বিবৃতির মাধ্যমে সেই দেশের সরকার যে মনোভাব ব্যক্ত করেছে, তাতে একাত্তরের গণহত্যাকে জায়েজ করার চেষ্টাও বটে। পাকিস্তান সরকার একাত্তরের গণহত্যাকে বলেছে ‘কথিত অপরাধ’ এবং বিচারপ্রক্রিয়াকে বলেছে ‘ত্রুটিপূর্ণ’।পাকিস্তান নিজের কথায়ই ধরা খেয়েছে। তারা একদিকে বলছে অভিযোগটি কথিত, অন্যদিকে মন্তব্য করেছে, বিচারপ্রক্রিয়াটি ত্রুটিপূর্ণ। কী ধৃষ্টতা! একাত্তরে বাংলাদেশের জনগণের ওপর যে গণহত্যা চলেছিল, সেটিও পাকিস্তান অস্বীকার করতে চায়। প্রশ্ন হলো, সেই গণহত্যাটি কারা করেছিল? দেশি-বিদেশি তথ্য-উপাত্ত অনুযায়ী পাকিস্তান সরকারের নির্দেশে পাকিস্তান সেনাবাহিনীর সদস্য এবং তাদের এ দেশীয় দোসর আলবদর, আলশামস ও রাজাকারেরাই এই ঘৃণ্য অপরাধ সংঘটিত করেছিল। আর দেরিতে হলেও এখন সেই অপরাধেরই বিচার হচ্ছে।তবে পাকিস্তান বলতে পারে, এই গণহত্যার মূল হোতা যেহেতু পাকিস্তান সেনাবাহিনী ছিল, সেহেতু তাদের বিচারই আগে হওয়া উচিত। মানবাধিকার আন্দোলনের নেত্রী আসমা জাহাঙ্গীর, সাংবাদিক হামিদ মিরসহ অনেকে সেই দাবিও করেছেনও। কিন্তু পাকিস্তান সরকার সেসব আমলে না নিয়ে উল্টো বাংলাদেশের যুদ্ধাপরাধীদের পক্ষ নিয়েছে।পাকিস্তান একাত্তরে বিশ্ব জনমতকে উপেক্ষা করেছে, এখনো করছে। সে সময়ে তারা মানবতার বিপক্ষে অবস্থান নিয়েছিল। এখনো নিচ্ছে। এমনকি পাকিস্তান সরকার গঠিত হামুদুর রহমান কমিশন যেসব সুপারিশ করেছিল, তা–ও তারা বাস্তবায়ন করেনি। জুলফিকার আলী ভুট্টো অপরের ঘাড়ে দোষ চাপাতে এই কমিশন গঠন করলেও পরে দেখেছেন, কেঁচো খুঁড়তে সাপ বেরিয়ে এসেছে। সেই প্রতিবেদনে বাংলাদেশের গণহত্যায় নিহত ব্যক্তিদের সংখ্যা অবিশ্বাস্যভাবে কম দেখানো হলেও পাকিস্তানি সেনা কর্মকর্তাদের যে নৃশংসতা ও লুটপাটের বিবরণ আছে, তাতে সে সময়ে বাংলাদেশে নিয়োজিত প্রত্যেক সেনাসদস্যের বিচার হওয়া উচিত। রাও ফরমান আলী বাংলাদেশের মাটি লাল করে দিতে চেয়েছিলেন। আর নিয়াজি বাংলাদেশের নারীদের লাঞ্ছিত করতে অধীন সেনাসদস্যদের প্ররোচিত করেছেন।আর এখন পাকিস্তান নিজের দেশের যুদ্ধাপরাধীদের বিচার না করে বাংলাদেশি যুদ্ধাপরাধীদের বিচারের বিরোধিতা করছে। এই বিরোধিতার একটি কারণ হতে পারে, পাকিস্তান এখনো সেই যুদ্ধাপরাধীদের তাদের নাগরিক মনে করে। দ্বিতীয়ত, তারা হয়তো ভাবছে, বাংলাদেশি অপরাধীদের বিচার হওয়ার পর পাকিস্তানিদের বিচারের বিষয়টি সামনে চলে আসবে।পাকিস্তানের মনে থাকা উচিত যে ১৯৭৪ সালে বাংলাদেশ, ভারত ও পাকিস্তানের মধ্যে যে ত্রিপক্ষীয় চুক্তি হয়েছিল, তাতে পাকিস্তানি যুদ্ধাপরাধীদের প্রতি ক্ষমশীল হওয়ার কথা থাকলেও বাংলাদেশি যুদ্ধাপরাধীদের ক্ষমা করার কোনো কথা ছিল না। পাকিস্তান তখন অঙ্গীকার করেছিল, তারা নিজ দেশে যুদ্ধাপরাধীদের বিচার করবে এবং বাংলাদেশে আটকে পড়া পাকিস্তানিদের ফেরত নিয়ে যাবে। কিন্তু পাকিস্তান কোনো প্রতিশ্রুত রক্ষা করেনি।বাংলাদেশের যুদ্ধাপরাধীদের বিচার নিয়ে পাকিস্তানের উষ্মার তৃতীয় কারণ হলো দেশটিতে যে এখনো যুদ্ধাপরাধ চলছে, তা থেকে দেশবাসীর দৃষ্টি ভিন্ন দিকে নিয়ে যাওয়া। কূটনৈতিকভাবেও দেশটি প্রায় একঘরে হয়ে পড়েছে। একাত্তরে পাকিস্তানের পরীক্ষিত বন্ধুদের অনেকেই এখন বাংলাদেশের পরীক্ষিত বন্ধু এবং ভূরাজনীতিতে বাংলাদেশকেই তারা অনেক বেশি বিশ্বস্ত মনে করে। সম্প্রতি মার্কিন-ভারত সামরিক সহযোগিতা চুক্তি সইয়ের পর ইসলামাবাদ ভূরাজনীতিতে আরও বেশি কোণঠাসা হয়ে পড়েছে।পাকিস্তানের মনঃকষ্টের আরেকটি কারণ হলো একাত্তরে তারা যে রাজনৈতিক শক্তিকে এখানে মিত্র হিসেবে পেয়েছিল, বাংলাদেশের রাজনীতিতে তাদের ক্রমেই প্রান্তিক অবস্থান। বাংলাদেশের অভ্যন্তরীণ রাজনৈতিক মেরুকরণ যা-ই হোক না কেন, পাকিস্তানবাদী ধ্যানধারণাকে বাংলাদেশের মানুষ চিরতরেই প্রত্যাখ্যান করে এসেছে। পাকিস্তান যাদের সামনে রেখে এখানে পাকিস্তানি ভাবধারা পুনঃপ্রতিষ্ঠার খোয়াব দেখেছিল, একের পর এক তাঁরা ফাঁসিতে ঝোলায় মনের কষ্টটা আরও বেড়েছে বৈকি।আর বাংলাদেশের অভ্যন্তরীণ বিষয়ে নাক গলাবে না—এ প্রতিশ্রুতি দেওয়ার পরও তুরস্কের বিরূপ প্রতিক্রিয়ার পেছনে সেখানকার ক্ষমতাসীন কট্টরপন্থী দলটির সঙ্গে বাংলাদেশের জামায়াতে ইসলামীর আদর্শিক বন্ধনই কাজ করেছে বলে ধারণা।ইহাতে মন্তব্য প্রদান বন্ধ রয়েছে
23		ক্রীড়া প্রতিবেদক। ৪ সেপ্টেম্বর ২০১৬সংবাদ: এএফসি অনূর্ধ্ব-১৬ ফুটবলের বাছাইপর্বে চীনা তাইপেকেই মনে হচ্ছিল বাংলাদেশের মেয়েদের সামনে সবচেয়ে বড় বাধা। কিন্তু আগের তিনটি ম্যাচে ইরান, সিঙ্গাপুর ও কিরগিজস্তানের বিপক্ষে বড় জয়ে উজ্জীবিত বাংলাদেশের মেয়েরা আজ সেই বাধা উড়িয়ে দিয়েছে এক ফুৎকারেই।মো. গোলাম মামুন চৌধুরীআমাদের কিশোরী মেয়েরা এত ভালো ফুটবল খেলে! কী সুন্দর পাস, কী অসাধারণ বল রিসিভ। বল ক্লিয়ার। দুর্দান্ত শট। পেশাদারি পেনাল্টি! চাতুর্যপূর্ণ ফ্রিকিক—মনে হচ্ছিল জাপান (বাংলাদেশ) আর তাইপের খেলা হচ্ছে। ভেজা মাঠে কাদাযুক্ত ভারী বুট নিয়ে যেভাবে কিশোরী মেয়েরা উচ্চ দম নিয়ে খেলেছে, তাতে আমি অভিভূত!শুভাশিষ দাসশাবাশ স্বর্ণকিশোরীরা! শাবাশ! এগিয়ে যাও, পুরো দেশ তোমাদের সঙ্গে। বাংলাদেশ ফুটবল ফেডারেশনের কাছে অনুরোধ, মেধাহীন পুরুষ দলের জন্য অর্থ অপচয় না করে এই কিশোরীদের পরিচর্যা করুন।মহম্মদ সালাউদ্দিনছেলেরা কিছুই শিখবে না। যত দিন যাচ্ছে, ছেলেদের দলের অবস্থা তত খারাপ হচ্ছে।ইহাতে মন্তব্য প্রদান বন্ধ রয়েছে
24		সংবাদ: প্রয়াত রাষ্ট্রপতি জিয়াউর রহমানের স্বাধীনতা পুরস্কারের পদক আর জাতীয় জাদুঘরে থাকছে না। দু-এক দিনের মধ্যেই মন্ত্রিপরিষদ বিভাগ এই পদক ফেরত নেবে। বিএনপির নেতৃত্বাধীন চারদলীয় জোট সরকারের মেয়াদে পদকটি জাতীয় জাদুঘরে পাঠানো হয়েছিল। সাঈদ, মুক্তিযোদ্ধাজাতির জনক বঙ্গবন্ধু শেখ মুজিবুর রহমানকে ছোট করার জন্যই তাঁর সঙ্গে জিয়াউর রহমানকে মরণোত্তর স্বাধীনতা পদক দিয়েছিল বিএনপি-জামায়াত জোট সরকার। কোথায় বঙ্গবন্ধু; আর কোথায় একজন আর্মি অফিসার, মেজর কিংবা মেজর জেনারেল জিয়া! আবু তাহেরবাংলাদেশের লাখো-কোটি মানুষের মন থেকে তো আর জিয়াকে সরিয়ে নেওয়া যাবে না! শহিদুল্লাহ্ আল ফারুকীহিংসা প্রতিহিংসা হয়ে ফিরে আসে। বর্তমান ক্ষমতাসীনদের মনে রাখা উচিত, তারা চিরস্থায়ীভাবে ক্ষমতায় থাকবে না। এদের পরে যারা ক্ষমতায় আসবে, তারা স্বাভাবিকভাবে আওয়ামীবিরোধী হবে...যা জাতির জন্য ভালো কিছু নয়।ইহাতে মন্তব্য প্রদান বন্ধ রয়েছে
25		কূটনৈতিক প্রতিবেদক। ৫ সেপ্টেম্বর ২০১৬সংবাদ: একাত্তরে মানবতাবিরোধী অপরাধে জামায়াতের নেতা মীর কাসেম আলীর মৃত্যুদণ্ড কার্যকরের ঘটনায় তুরস্কের প্রতিক্রিয়ার কড়া জবাব দিয়েছে বাংলাদেশ। এ ঘটনাকে স্বাধীন ও সার্বভৌম বাংলাদেশের অভ্যন্তরীণ বিষয়ে হস্তক্ষেপের শামিল বলে উল্লেখ করেছে ঢাকা। সোমবার পররাষ্ট্র মন্ত্রণালয়ের এক সংবাদ বিজ্ঞপ্তিতে এ কথা বলা হয়েছে। এতে বলা হয়, বাংলাদেশের এই প্রতিক্রিয়া লিখিতভাবে ঢাকায় অবস্থিত তুর্কি দূতাবাসে পৌঁছে দেওয়া হয়েছে।বিপ্লবদাম্ভিক এরদোয়ান নিজের দেশে অল্পের জন্য বেঁচে গিয়ে এখন বাংলাদেশ নিয়ে নাক গলানো শুরু করে দিয়েছেন!মনজুর এলাহীআইএস তথা জঙ্গিবাদের সূতিকাগার হিসেবে এখন বহির্বিশ্বে তুরস্কের জয়জয়কার। জঙ্গিবাদের পৃষ্ঠপোষক জামায়া​েতর নেতার ফাঁসিতে তুরস্ক সরকার প্রতিক্রিয়া দেখাবে, এটাই স্বাভাবিক। বাংলাদেশের অভ্যন্তরীণ বিষয়ে নাক গলিয়ে তুরস্ক সরকার কূটনৈতিক শিষ্টাচার লঙ্ঘন করেছে। এ বিষয়ে বাংলাদেশ সরকারের শক্ত অবস্থানকে সাধুবাদ জানাই।এস দেওয়ানতুরস্ক বারবার ন্যাকামি করছে। তুরস্ক ও পাকিস্তানের মতো দেশের সঙ্গে সম্পর্ক ভালো থাকলেই কী, আর না থাকলেই কী। যারা আমাদের রাষ্ট্রীয় স্বার্থের বিরুদ্ধে কথা বলবে, তাদের বিরুদ্ধে বাংলাদেশের কড়া অবস্থান থাকা উচিত। তুরস্ককে বলে দিন, দেশটি যেন মুখ সামলে কথা বলে। আমরা পাকিস্তান/তুরস্ককে গুরুত্বপূর্ণ দেশ মনে করি না। ইহাতে মন্তব্য প্রদান বন্ধ রয়েছে
26		বাংলাদেশের সবকিছুই ‘বাংলা’ নামেই অভিহিত। যেমন বাংলা ভাষা, বাংলা সাহিত্য, বাংলা সংস্কৃতি, বাংলা গান, বাংলার ঋতু। আমাদের দৃষ্টিপটে চিরন্তনের জন্মভূমির যে প্রতিচ্ছবি, তা হলো বাংলার মুখ। ‘আমি একবার দেখি, বারবার দেখি, দেখি বাংলার মুখ।’ মুক্তিসংগ্রামের জয়ধ্বনি ‘জয় বাংলা’।আমাদের অস্তিত্বের রন্ধ্রে রন্ধ্রে, অনুভূতির পরতে পরতে ‘বাংলা’র উপস্থিতি। বাংলার ইতিহাস হচ্ছে মুখ্যত আমাদেরই ইতিহাস। মোগলদের রাজত্বে ‘সুবেহ বাংলা’ ছিল ঢাকাকেন্দ্রিক বাংলা সুবেহরই (প্রদেশ) নাম। পাঠান সুলতানদের সময়ে এবং এর পূর্বের ইতিহাসেও তাই-ই। বাঙ্গালা বলতে বর্তমান বাংলাদেশকেই মুখ্যত বোঝাত। ইংরেজিতে ‘বেঙ্গল’ বলতে আমরা আসলে বাংলাদেশকেই বোঝাই, বাংলাদেশের ইতিহাস, ঐতিহ্য, স্থাপত্য, সংস্কৃতি, জীববৈচিত্র্য সবকিছু তো ইংরেজিতে Bengal ‘বেঙ্গল’ এবং হিন্দি-উর্দুতে ‘বাঙ্গালা’ বলে খ্যাত। সাহিত্য-সংস্কৃতির ক্ষেত্রে আমাদের প্রধান একাডেমির নাম তো ‘বাংলা একাডেমি’। শেরেবাংলা বলতেও তো আমাদের অন্যতম জাতীয় নেতা এ কে ফজলুল হককেই বোঝায়।এখনকি কেউ ঢাকা থেকে কলকাতা বা যশোর থেকে বনগাঁ গেলে বলবে—বাংলায় যাচ্ছি, going to Bengal? আমরাই তো ‘বাংলা’। Bengal History and Culture of Bengal মানে তো আমাদেরই ইতিহাস ও সংস্কৃতি। আবুল খায়েরের প্রতিষ্ঠিত ‘বেঙ্গল ফাউন্ডেশন’ তো আমাদেরই শিল্প-সংগীত-সংস্কৃতিকে ধারণ করে আছে।আমাদের জাতীয় সংগীতে তো ‘বাংলা’রই উল্লেখ। এক সাগর রক্তের বিনিময়ে অর্জিত স্বাধীনতা তো বাংলার স্বাধীনতা। ‘আমার সোনার বাংলা, আমি তোমায় ভালোবাসি’ এ তো শুধু জাতীয় সংগীতই নয়, আমাদের অনুপ্রেরণার উৎস। এ অবস্থান থেকে তো আমরা কখনো সরে আসতে পারি না। বাংলার অধিবাসী বলেই তো আমরা বাঙালি। আমাদের দেশই তো আবহমানকালের বাংলা।আমাদের সবকিছুই বিবরণের সময়ে ইংরেজিতে Bengal বা Bengali এবং বাংলা ভাষায় ‘বাংলা’ বলেই অভিহিত হয়। Rivers of Bengal, Bengal Monsoons, Muslins of Bengal, Bengal Sweets, Bengal goats, Products of Bengal, এমনকি Bengal Chutney বলতে তো আমাদের দেশের কথাই বোঝানো হয়। তা থেকে তো পৃথক হওয়া যায় না। বিলেতে বা বিদেশের কোনো কোনো স্থানে দেখেছি আমাদের দেশীয় রেস্তোরাঁগুলোতে ইদানীং Bengal cuisine বা বাংলা খাবার চালু করার প্রচেষ্টা। আমাদের সবকিছু তো ‘বাংলা’ই থাকবে। বাংলাদেশি অধ্যুষিত ব্রিক লেনকে কেউ কেউ বলেন লিটল বেঙ্গল। আমাদের রাষ্ট্রভাষায় সেখানে সড়কেরও নাম লেখা।সম্প্রতি পশ্চিমবঙ্গ সরকার সিদ্ধান্ত নিয়েছে পশ্চিমবঙ্গের নাম পরিবর্তিত হয়ে হবে ‘বাংলা’, ইংরেজিতে Bengal, এবং হিন্দিতে বাঙ্গালা। মুখ্যমন্ত্রী মমতা বন্দ্যোপাধ্যায় নাম পরিবর্তনের কারণগুলো বলতে গিয়ে এটাও বলেছেন, দিল্লিতে সভা-সমিতিতে Bengal-এর আদ্য-অক্ষরের জন্য রাজ্যকে অগ্রাধিকার দেওয়া হবে।কারণ যা-ই হোক না কেন, আমরা তো ‘বাংলা, Bengal বা বাঙ্গালা’ ছেড়ে দিতে পারি না। আমার মনে হয়, বর্তমান অবস্থার পরিপ্রেক্ষিতে আমাদের উচিত এবং একান্ত করণীয় হবে ‘বাংলা’, Bengal বা বাঙ্গালা নামগুলোকে সচেতনভাবে আঁকড়ে রাখা। সরকারি এবং বেসরকারি উদ্যোগে। নইলে ধীরে ধীরে দূরত্ব হয়ে যেতে পারে, এই নামগুলো থেকে আমরা কিছুতেই বিচ্যুত হতে পারি না। কেননা, এ আমাদের শুধু ঐতিহ্যই নয়, অস্তিত্বও বটে। বরং আমরা হয়তো ভাবতে পারি, একটা বিস্তৃততর পরিধিতে আমরা পরিব্যাপ্ত হলাম।ইনাম আহমদ চৌধুরী: আন্তর্জাতিক উন্নয়ন বিশেষজ্ঞ।ইহাতে মন্তব্য প্রদান বন্ধ রয়েছে
27		সংবাদ: পুলিশ সুপার (এসপি) বাবুল আক্তারকে অব্যাহতি দেওয়া হয়েছে। তাঁর আবেদনের পরিপ্রেক্ষিতে চাকরি থেকে তাঁকে অব্যাহতি দেওয়া হয়েছে। আজ মঙ্গলবার বিকেলে স্বরাষ্ট্র মন্ত্রণালয় থেকে তাঁর অব্যাহতির ওই আদেশ পুলিশ সদর দপ্তরে পাঠানো হয়।মির মো. মোফাজ্জল হোসেনবেচারা হতভাগা! স্ত্রী হারাল, বাচ্চারা এতিম হলো, চাকরিটা গেল; এমনকি স্ত্রীর খুনের বিচারও ঝুলে রইল। সম্ভবত, সত্যটা ঢাকা পড়ে গেল।মনজুর এলাহীস্ত্রী হত্যার আসামি হওয়া থেকে বাঁচতেই তিনি নাকি পদত্যাগপত্রে সই করেছেন। তিনি যদি হত্যাকাণ্ডে জড়িত থাকেন, তবে আইন অনুযায়ী অবশ্যই তাঁকে বিচারের আওতায় আনা উচিত। আর যদি জড়িত থাকার প্রমাণ না মেলে, তবে কেন তাঁকে চাকরি থেকে অব্যাহতি দেওয়া? ফৌজদারি অপরাধ প্রমাণিত হলে এমনিতেই তাঁর চাকরি চলে যাওয়ার কথা।জিল্লুরসত্যকে আগুন-চাপা দেওয়া যায় না, আজ হোক কাল হোক, একদিন প্রকাশ পাবেই। যদিও বাবুল আক্তারের তখন কিছুই করার থাকবে না। সবাই তখন পুলিশের মারপ্যাঁচ বুঝতে পারবে।ইহাতে মন্তব্য প্রদান বন্ধ রয়েছে
28		একটি দৈনিক পত্রিকার পক্ষে অর্ধশতাব্দী ধরে তার প্রকাশনা অব্যাহত রাখা নিঃসন্দেহে কঠিন কাজ। বাংলাদেশের সংবাদপত্রের ইতিহাসে এ এক বিরল ঘটনাও বটে। তার ওপর পত্রিকাটি যদি রাজধানী ঢাকার বাইরের কোনো অঞ্চল থেকে প্রকাশিত হয়, তাহলে তার চলার পথ কতটা দুর্গম সহজেই অনুমেয়। এই কঠিন কাজটি ৫৬ বছর ধরে সম্পাদন করে গৌরবের অংশীদার হয়েছেন চট্টগ্রাম থেকে প্রকাশিত দৈনিক আজাদীর উদ্যোক্তা ও এর সংবাদকর্মীরা। এই দীর্ঘদিন ধরে শুধু প্রকাশনা অব্যাহত রাখা নয়, পাঠকের আস্থা ও সমর্থন পেয়েও ধন্য হয়েছে দৈনিক আজাদী।আজাদী সম্পর্কে সবচেয়ে বড় সমালোচনা—এটি আঞ্চলিকতা দোষে দুষ্ট। কিন্তু আমাদের ধারণা, এই সংবাদপত্রটির যেখানে সীমাবদ্ধতা, সেখানেই তার সাফল্য। আজাদীর নীতিনির্ধারকেরা কখনো এটিকে জাতীয় দৈনিকের চরিত্র দেওয়ার চেষ্টা করেননি, বরং একটি অঞ্চলের মানুষের অভাব-অভিযোগ, সুখ-দুঃখ, ক্ষোভ ও বঞ্চনার কথা তুলে ধরে এর প্রতিকারের জন্য সোচ্চার হয়েছেন। এ অঞ্চলের ইতিহাস, ঐতিহ্য, শিল্প-সংস্কৃতি তুলে ধরার পাশাপাশি স্থানীয় ছোটখাটো সভা-সেমিনার, অনুষ্ঠানাদির সংবাদও এতে ছাপা হয়। এর ফলে এ অঞ্চলের মানুষ এটিকে নিজেদের কাগজ হিসেবে গ্রহণ করেছে। আঙ্গিক বা মুদ্রণ পরিপাট্য হয়তো প্রকাশনাশিল্পের সাম্প্রতিক উৎকর্ষের তুলনায় কিছুটা পিছিয়ে, অবশ্য আঙ্গিকের বড় ধরনের পরিবর্তন এর অভ্যস্ত পাঠকের কাছে গৃহীত হবে কি না, সেটাও ভেবে দেখার বিষয়। এর সংবাদ-সম্পাদনার মান নিয়েও প্রশ্ন তোলা যায়, কিংবা প্রকাশিত ফিচারগুলোও অনেক সময় সুসম্পাদিত মনে হয় না, কিন্তু আপনজনের দোষ-ত্রুটি যেমন চোখে পড়ে না, তেমনি আজাদীর পাঠকও যেন এসব ত্রুটি ও সীমাবদ্ধতাসমেতই গ্রহণ করেছেন এই পত্রিকাটিকে।আজাদী অনেক সময় চট্টগ্রামের আঞ্চলিক ভাষাতেও সংবাদের শিরোনাম করেছে। মনে পড়ে, চট্টগ্রামের মানুষ ড. ইউনূস যেদিন নোবেল পুরস্কারে সম্মানিত হয়েছিলেন, তার পরদিন আজাদী প্রধান শিরোনাম করেছিল, ‘আঁরার ইউনূস নোবেল পাইয়ে।’ ঘূর্ণিঝড় রোয়ানু যেদিন চট্টগ্রামে আঘাত হেনেছিল তার আগের দিন আজাদীর সংবাদ শিরোনাম ছিল ‘রোয়ানু আইয়ের’। এভাবে চট্টগ্রামের গৌরবের সঙ্গে যেমন এ অঞ্চলের মানুষকে সম্পৃক্ত করেছে আজাদী, আবার শঙ্কা ও দুর্দিনের সময় আপনজনের মতো তাদের সতর্ক করার দায়িত্ব নিয়েছে।১৯৬০ সালের ৫ সেপ্টেম্বর আত্মপ্রকাশ করেছিল আজাদী। এটি চট্টগ্রামের প্রথম দৈনিক নয়, এ অঞ্চলে দৈনিক সংবাদপত্র প্রকাশের ইতিহাস দীর্ঘকালের। কিন্তু এসব পত্রিকার কোনোটিই দীর্ঘজীবী হয়নি। এমনকি ‘দৈনিকে’র তকমা থাকলেও এ পত্রিকাগুলোর প্রকাশনা নিয়মিত ছিল না, কালেভদ্রে প্রকাশিত হতো এবং অনিবার্য নিয়মে একসময় বন্ধ হয়ে যেত।দৈনিক আজাদীর প্রতিষ্ঠাতা প্রকৌশলী আবদুল খালেক মুদ্রণশিল্পের সঙ্গে যুক্ত ছিলেন। চট্টগ্রামের মুদ্রণশিল্পের পথিকৃৎও বলা যায় তাঁকে। তাঁর প্রতিষ্ঠিত ‘কোহিনূর ইলেকট্রিক প্রেস’ থেকে প্রকাশিত হতো বিভিন্ন সংবাদপত্র। এসব স্বল্পজীবী পত্রিকার পরিণতি থেকে শিক্ষা নিয়েছিলেন তিনি। ব্যর্থতার কারণও শনাক্ত করেছিলেন। সেই শিক্ষা ও অভিজ্ঞতাকে কাজে লাগিয়ে প্রকাশ করেছিলেন আজাদী।সে সময় ঢাকা থেকে প্রকাশিত দৈনিক পত্রিকাগুলো চট্টগ্রাম বা অন্যান্য জেলা শহরে পৌঁছাত এক দিন পরে। এ কারণে দিনের সংবাদ দিনে প্রকাশ করে পাঠকের তাৎক্ষণিক চাহিদা পূরণের সুযোগ পেয়েছিল আজাদী। তবে এই কাগজ জনপ্রিয় হয়ে ওঠে ১৯৬০ সালের ৩১ অক্টোবর ঘূর্ণিঝড়ের পর। এই ঘূর্ণিঝড় দেশের দক্ষিণাঞ্চল, বিশেষ করে চট্টগ্রামকে লন্ডভন্ড করে দিয়েছিল। প্রায় এক সপ্তাহ বিদ্যুৎবিচ্ছিন্ন ছিল চট্টগ্রাম। এ সময় ঢাকা থেকে দৈনিক পত্রিকা আসা কয়েক দিন বন্ধ থাকে। সেই দুর্যোগের দিনগুলোতে আজাদীর সাংবাদিক-কর্মচারীরা অক্লান্ত পরিশ্রম করে, এমনকি বিদ্যুতের পরিবর্তে কায়িক শ্রমে মেশিনের চাকা ঘুরিয়ে পত্রিকার প্রকাশনা চালু রাখেন। জেলার ধ্বংসযজ্ঞের মর্মস্পর্শী খবর তখন চট্টগ্রামবাসী পেয়েছিল এই পত্রিকার মাধ্যমে। তখন থেকেই আজাদীর ওপর নির্ভরতা বাড়ে, চট্টগ্রামবাসীর জনপ্রিয় মুখপত্র হয়ে ওঠে এই পত্রিকা।মাত্র দুই বছরের মাথায় প্রতিষ্ঠাতা সম্পাদক আবদুল খালেক মৃত্যুবরণ করলে আজাদীর সম্পাদক হিসেবে দায়িত্ব পান তাঁর জামাতা অধ্যাপক মোহাম্মদ খালেদ। পরিচালনা সম্পাদক হন ছেলে এম এ মালেক। মোহাম্মদ খালেদ সূচনালগ্ন থেকেই এই পত্রিকার সঙ্গে জড়িত ছিলেন। তিনি রাজনীতির সঙ্গেও সম্পর্কিত ছিলেন। ১৯৭০-এর নির্বাচনে আওয়ামী লীগের প্রার্থী হয়ে সে সময়কার মুসলিম লীগের প্রবল প্রতাপশালী নেতা ফজলুল কাদের চৌধুরীকে পরাজিত করেছিলেন। মুক্তিযুদ্ধের সংগঠক ছিলেন, বাংলাদেশের সংবিধান প্রণয়ন কমিটির অন্যতম সদস্যও ছিলেন তিনি। মোহাম্মদ খালেদ ২০০৩ সাল পর্যন্ত আমৃত্যু সম্পাদক হিসেবে দায়িত্ব পালন করেছেন। তাঁর মৃত্যুর পর থেকে এম এ মালেক পত্রিকাটির সম্পাদনার দায়িত্ব গ্রহণ করেন। এর আগে তিনি কাগজের স্পোর্টস রিপোর্টিং, আলোকচিত্রী ও ছোটদের পাতা ‘আগামীদের আসর’ পরিচালনাসহ বিভিন্ন দায়িত্ব পালন করেন। এখনো তিনি এই পত্রিকার সম্পাদক এবং তাঁর ছেলে ওয়াহিদ মালেক এর পরিচালনা সম্পাদক।স্বাধিকার আন্দোলন ও মুক্তিযুদ্ধে দৈনিক আজাদী গুরুত্বপূর্ণ ভূমিকা পালন করেছিল। ঐতিহাসিক ছয় দফা আন্দোলনের বিরুদ্ধে তৎকালীন প্রাদেশিক সরকার তাদের প্রচারাভিযানের অংশ হিসেবে এ দেশের সব দৈনিক পত্রিকায় কিছু প্রবন্ধ সরবরাহ করে তা প্রকাশ করতে বাধ্য করে। দৈনিক আজাদী তা প্রকাশ করলেও পরদিন তার জবাবে বলিষ্ঠ বক্তব্য উপস্থাপন করে প্রবন্ধ ছাপে। এ কারণে তখন সরকারি গোয়েন্দা রিপোর্টে আজাদী সম্পর্কে বলা হয়, ‘A Bengali Daily from Chittagong having leaning towards opposition.’১৯৭১ সালে মুক্তিযুদ্ধের শুরুতে দেশ পাকিস্তানি হানাদার বাহিনীর দখলে চলে গেলে আজাদীর প্রকাশনা বন্ধ হয়ে  যায়। নির্বাচিত সংসদ সদস্য ও আজাদী সম্পাদক অধ্যাপক মোহাম্মদ খালেদসহ কয়েকজন সাংবাদিক মুক্তিযুদ্ধে অংশ নিতে দেশত্যাগ করেন।প্রায় তিন মাস প্রকাশনা বন্ধ থাকার পর তৎকালীন মুখ্য প্রতিবেদক ওবায়দুল হক পত্রিকা পুনঃপ্রকাশের উদ্যোগ নেন। ভয়ভীতি ও হুমকির মুখে জীবনের ঝুঁকি নিয়ে কয়েকজন সাংবাদিক তখন এ পত্রিকার প্রকাশনা চালিয়ে যান। এখানে বিশেষভাবে উল্লেখ করা দরকার ১৯৭১ সালের ১৬ ডিসেম্বর পাকিস্তানি হানাদার বাহিনীর আত্মসমর্পণের সংবাদ পরদিন ১৭ ডিসেম্বর প্রকাশিত হয় দৈনিক আজাদীতে। ওই দিন এ দেশে আর কোনো সংবাদপত্র প্রকাশিত হয়নি। সেদিক থেকে বলা যায়, আজাদী স্বাধীন বাংলাদেশের প্রথম দৈনিক সংবাদপত্র।বহু চড়াই-উতরাই পেরিয়ে তখনকার একঝাঁক নিবেদিতপ্রাণ সাংবাদিকের শ্রম-নিষ্ঠা ও ভালোবাসায় আজ দৈনিক আজাদী এ পর্যায়ে এসে পৌঁছেছে। দীর্ঘ পথচলায় পেয়েছে চট্টগ্রামের পাঠকের অকুণ্ঠ ভালোবাসা। আজ আজাদীর সামনে নতুন চ্যালেঞ্জ। বাংলাদেশের সংবাদপত্র ও সাংবাদিকতার ধরন পাল্টেছে। মুদ্রণশিল্পেও ঘটেছে বিপ্লব। রেডিও, টিভি চ্যানেল ও অনলাইন মিডিয়াগুলোর সঙ্গে প্রকৃত প্রতিদ্বন্দ্বিতার মুখোমুখি হয়েছে সংবাদপত্র। এই বাস্তবতার সঙ্গে পাল্লা দিয়ে এগিয়ে যেতে হবে। তবে যত দিন চট্টগ্রামের পাঠকের কাছে এই প্রাচীন দৈনিকটি ‘আঁরার আজাদী’ হিসেবে আদৃত হবে, তত দিন আজাদী বেঁচে থাকবে মাথা উঁচু করে। বিশ্বজিৎ চৌধুরী: কবি, লেখক ও সাংবাদিক। bishwabd@yahoo.comইহাতে মন্তব্য প্রদান বন্ধ রয়েছে
29		শাইখ সিরাজ ভাই আমাদের সামনে আছেন বলে অনেক সময়ই আমরা তাঁর সঠিক মূল্যায়ন করতে পারি না। কিন্তু তাঁর কীর্তি এবং অবদান, তাঁর জীবন, তাঁর প্রচেষ্টা থেকে আমাদের অনেক কিছু শেখার আছে। এক নম্বর হলো সাধনা, ঐকান্তিকতা। শক্তি চট্টোপাধ্যায় লিখেছিলেন, কবির সকলি আছে, একাগ্রতা নেই।আমাদের শাইখ ভাইয়ের একাগ্রতা আছে। সেটা খুব বড় কথা।ডেভিড শেংক নামের একজন লেখক আমেরিকায় একটা বই বের করেছেন—বহু গবেষণা করে। ‘দ্য জিনিয়াস ইন অল অব আস’। তিনি বলছেন, আমাদের প্রত্যেকের মধ্যে আইনস্টাইন, পিকাসো, বেটোফেনের জিন আছে। আমরা সবাই জিনিয়াস। কিন্তু প্রকৃত জিনিয়াসরা একটা বিষয়ে এত মনোযোগ দেন, এত সাধনা করেন, এত একান্ত চেষ্টা করেন যে, তাঁর ওই জিনটা সক্রিয় হয়ে ওঠে।শাইখ সিরাজ ভাই কৃষি নিয়ে একান্তভাবে সাধনা করে গেলেন। ফলে কৃষি সাংবাদিকতায় তিনি হয়ে উঠলেন একজন মহিরুহ।দুই. কৃষিকে আমরা সব সময় ভেবে এসেছি ‘খ্যাত’ জিনিস। আমাদের সংবাদপত্রগুলোতে কত বিভাগ আছে, কিন্তু কৃষি নেই। অথচ বাংলাদেশ কৃষিপ্রধান দেশ। কৃষকের দেশ কৃষির দেশ।শাইখ সিরাজ ভাই বাংলাদেশ টেলিভিশনে ‘মাটি ও মানুষ’ নামের অনুষ্ঠান করতে শুরু করেন। তারপর তাঁরা যখন চ্যানেল আই প্রতিষ্ঠা করলেন, তিনি শুরু করলেন ‘হৃদয়ে মাটি ও মানুষ’। এখনো বিটিভিতে তিনি কৃষি-বিষয়ক অনুষ্ঠান করেন। এর বাইরেও চ্যানেল আইতে কৃষিসংক্রান্ত চিঠিপত্রের জবাবের অনুষ্ঠান, ঈদে কৃষকের ঈদ আনন্দ, বাজেটের আগে কৃষকের বাজেট ভাবনা-জাতীয় অনুষ্ঠান করেন। তিনি চ্যানেল আইয়ের বার্তা বিভাগের প্রধান। চ্যানেল আইয়ের খবরেও কৃষি সংবাদ থাকে। আবার শিক্ষিত তরুণদের মাঠে নিয়ে গিয়ে কৃষিকাজ করতে লাগিয়ে দিয়ে তিনি করলেন রিয়্যালিটি শো। মানে কৃষিও যে একটা ভালো বিষয় হতে পারে, যা একটা বেসরকারি চ্যানেলে প্রচার করা যায়, সেই অনুষ্ঠানটিকে জনপ্রিয় করা যায়, তা তিনি দেখিয়ে দিলেন।  তার ফলটা আমরা পেলাম জাতীয়ভাবে। আজকে বাংলাদেশ খাদ্য উৎপাদনে স্বয়ংসম্পূর্ণ। আজকে বাংলাদেশে মাছ চাষের বিপ্লব ঘটে গেছে। পৃথিবীর সেরা মৎস্য উৎপাদক দেশের একটা আজ বাংলাদেশ। পৃথিবীর সেরা ফল উৎপাদক দেশের একটা বাংলাদেশ। এসবের পেছনে সরকারের অবদান আছে, কৃষকদের অবদান আসল, কিন্তু শাইখ সিরাজকেও এর গৌরবের ভাগ আমাদের দিতে হবে। তা যে কত বড় কথা, আমরা কি তা বুঝি।শাইখ ভাই ক্ষতিকর কীটনাশক ব্যবহার বন্ধ করে প্রাকৃতিক উপায়ে কীটের আক্রমণ থেকে ফসল রক্ষার সবুজ উপায় জনপ্রিয় করার চেষ্টা করেন। দেশে আর দেশের বাইরে যে যেখানে কৃষিতে ভালো করছেন, তা তিনি তাঁর অনুষ্ঠানে দেখান। সেটা বড় কুলই হোক আর খেজুরের চাষই হোক। তেমনি জলবায়ু পরিবর্তনের সঙ্গে খাপ খাইয়ে নিতে উপকূলের কৃষকেরা ভাসমান সবজি চাষ করছে, তিনি তাও দেখান। অর্থাৎ কিনা নতুন ধরনের কৃষিপদ্ধতি, যা আমাদের পরিবেশকে রক্ষা করবে, আবার উৎপাদনও বৃদ্ধি করবে, তা প্রচারে ও প্রসারে শাইখ সিরাজ নিরলসভাবে কাজ করে যাচ্ছেন।দেশে তিনি মাত্র ৩৯ বছর বয়সে পেয়েছেন একুশে পদক। আন্তর্জাতিক পরিমণ্ডলে তাঁর স্বীকৃতি আরও বেশি।  যুক্তরাষ্ট্রের অশোকা ফেলো শাইখ সিরাজ খাদ্য নিরাপত্তা ও দারিদ্র্য বিমোচন বিষয়ে সাংবাদিকতায় অবদান রাখার স্বীকৃতি হিসেবে ২০১৫ সালে পেয়েছেন আন্তর্জাতিক ক্ষেত্রে মর্যাদাপূর্ণ ফিলিপাইনের গুসি শান্তি পুরস্কার। ২০০৯ সালে অর্জন করেছেন জাতিসংঘের খাদ্য ও কৃষি সংস্থার এ এইচ বুর্মা অ্যাওয়ার্ড। তিনি পেয়েছেন ব্রিটেনের বিসিএ গোল্ডেন জুবিলি অনার অ্যাওয়ার্ডস ও ব্রিটিশ বাঙালি সংগঠনের গ্রিন অ্যাওয়ার্ড। ব্রিটিশ হাউস অব কমনস তাঁকে প্রদান করেছে বিশেষ সম্মাননা। এ ছাড়া পেয়েছেন অর্ধশত দেশি-বিদেশি পুরস্কার ও সম্মাননা।আর পেয়েছেন দেশের মানুষের ভালোবাসা। ফেসবুকে তিনি বাংলাদেশে সবচেয়ে জনপ্রিয় ব্যক্তিত্বর একজন। রাস্তাঘাটে তিনি হাঁটতে পারেন না, মানুষ তাকে ছেঁকে ধরে। চ্যানেল আইয়ে কী ভালো লাগে, প্রশ্ন করলে উত্তর আসে—‘হৃদয়ে মাটি ও মানুষ’।  তাঁকে রোজ দেখি, কথা বলি, তাঁর পাশে বসে চা খাই, এ জন্য অনেক সময় তাঁর বড়ত্বটা বুঝতে পারি না।  ভালোভাবে ভেবে দেখলে শাইখ সিরাজ এক নীরব বিপ্লবের নাম।  আজ ৭ সেপ্টেম্বর শাইখ সিরাজের ৬২তম জন্মবার্ষিকী। ১৯৫৪ সালের এই দিনে তিনি চাঁদপুরে জন্মগ্রহণ করেছিলেন।  তাঁকে অনেক অনেক শুভেচ্ছা।ইহাতে মন্তব্য প্রদান বন্ধ রয়েছে
30		নিজস্ব প্রতিবেদক। ৪ সেপ্টেম্বর ২০১৬সংবাদ: একাত্তরে মানবতাবিরোধী অপরাধের দায়ে মীর কাসেম আলীর মৃত্যুদণ্ড কার্যকর করা হয়েছে। শনিবার দিবাগত রাত ১০টা ৩৫ মিনিটে জামায়াতের শীর্ষস্থানীয় এই নেতার মৃত্যুদণ্ড গাজীপুরের কাশিমপুর কারাগারে কার্যকর করা হয় বলে জানিয়েছেন পুলিশের মহাপরিদর্শক (আইজিপি) এ কে এম শহীদুল হক।মির মো. মোফাজ্জল হোসেনকোটি কোটি বিভ্রান্ত মানুষের মাত্র কয়েকজনকে ফাঁসি দিলেই মূল সমস্যার সমাধান হবে না, বরং এদের অর্থনৈতিক মেরুদণ্ড এখনই ভেঙে খান খান করে দিতে হবে। তবেই আসবে প্রকৃত জয়।রূপমযুদ্ধাপরাধী কাসেম আলীর ফাঁসি কার্যকরের মধ্য দিয়ে জামায়াতের প্রধান অর্থদাতার চ্যাপ্টার সমাপ্ত হলো। ১৯৭১-এ তাঁর হাতে নির্যাতিত, ক্ষতিগ্রস্ত ও নিহত ব্যক্তিদের পরিবার কিছুটা হলেও স্বস্তি ও সান্ত্বনা পাবে।মনজুর এলাহীআলবদর নেতা মীর কাসেমের ফাঁসি কার্যকর করার মাধ্যমে জাতি কলঙ্ক মোচনের দিকে আরও এক ধাপ এগিয়ে গেল। ৩০ লাখ শহীদের আত্মা সেদিন পূর্ণ শান্তি পাবে, যেদিন বাংলাদেশ সব যুদ্ধাপরাধীর বিচার শেষ করবে।ইহাতে মন্তব্য প্রদান বন্ধ রয়েছে
31		অনলাইন ডেস্ক। ৫ সেপ্টেম্বর ২০১৬সংবাদ: একাত্তরের মানবতাবিরোধী অপরাধে জামায়াত নেতা মীর কাসেম আলীর মৃত্যুদণ্ড কার্যকর হওয়ায় মর্মাহত হয়েছে তুরস্ক। দেশটির পররাষ্ট্র মন্ত্রণালয়ের ওয়েবসাইটে দেওয়া এক সংবাদ বিজ্ঞপ্তিতে এ কথা বলা হয়েছে। এর আগে মীর কাসেমের মৃত্যুদণ্ড কার্যকর করায় পাকিস্তান গভীরভাবে মর্মাহত হয়েছে বলে বিবৃতি দেয়।আন্দালিবতুরস্ক এই সেদিন বিদ্রোহ দমনের নামে বিনা বিচারে শত মানুষকে খুন করে ফেলল। বিদ্রোহীদের দমাতে মৃত্যুদণ্ড ফিরিয়ে আনতে চাইছে তারা, এত কলঙ্ক নিয়ে অন্য দেশে নাক গলায় কী করে তারা। এদের কি একটু লজ্জাটজ্জাও নেই? নাকি খুনিরাই আরেক খুনিকে সাপোর্ট করবে—এটাই স্বাভাবিক!!রূপমএরা পাকিস্তানের দোসর, নব্য পাকিস্তান। তাই একাত্তরের মানব হত্যায় ঘাতক কাসেম আলীর ফাঁসিতে তাদের মর্মটাও হত হয়েছে। একজন অপরাধীর পক্ষে অনুভূতি প্রকাশ করা অন্যায়, তুর্কিদের এ আচরণের নিন্দা জানাই!ইহাতে মন্তব্য প্রদান বন্ধ রয়েছে
32		বিশ্বের অন্যতম গরু উৎপাদনকারী দেশ বেলজিয়ামে গিয়েছিলাম এ বছরই। দেশটির অন্যতম বা বিখ্যাত গরুর জাতের নাম হচ্ছে ‘বেলজিয়ান ব্লু’ বা ‘নীল গরু’। নানা নামেই ডাকা হয় এই গরুকে। যেমন ‘হোয়াইট ব্লু’, ‘ব্লু হোয়াইট’, ‘হোয়াইট ব্লু পাইড’সহ আরও নানা নামে। গরুটির নাম আসলে গরুর গায়ের রঙের ওপর নির্ভর করে। গরুতে সাদা রঙের আধিক্য বেশি হলে নাম হয় হোয়াইট ব্লু কাউ। নীল রঙের আধিক্য হলে নাম হয় ব্লু ব্ল্যাক।বেলজিয়ান ব্লু গরুর ওজন হয় গড়ে কমপক্ষে ৮০০ কেজি। বাংলাদেশি জাতের গরুগুলোর চেয়ে বেলজিয়ান ব্লুর ওজন গড়ে অন্তত পাঁচ গুণ বেশি। আর বেলজিয়ান ব্লু ষাঁড়ের ওজন হয় গড়ে কমপক্ষে ১ হাজার ১০০ থেকে ১ হাজার ২৫০ কেজি পর্যন্ত।বেলজিয়ামের পশ্চিম ফ্ল্যান্ডার্স প্রদেশের একটি গ্রাম আভোলেগম। এই গ্রামেই দেখতে গিয়েছিলাম বেলজিয়ামের বিখ্যাত গরু বেলজিয়ান ব্লু। গের্থ নামের একজন খামারি অপেক্ষা করছিলেন আমাদের জন্য। স্বাগত জানিয়ে নিয়ে গেলেন খামারের ভেতরে। কিছু দূর এগিয়ে যেতেই দেখলাম গরুর অন্যতম শ্রেষ্ঠ জাত বেলজিয়ান ব্লু বা নীল গরু, যা দেখেই মনে হলো পৃথিবীর সপ্তম আশ্চর্য দেখছি। কী বিশালাকার প্রাণী!বেলজিয়ান ব্লু জাতটি ষাটের দশকে মধ্য বেলজিয়াম ও বেলজিয়ামের ওপরের দিককার অঞ্চলে প্রথম বিকাশ লাভ করে। ডাবল মাসলিং বৈশিষ্ট্যের জন্য দ্রুতই বিখ্যাত হয়ে ওঠে এই জাত। এই বিশাল গরুতে রয়েছে থরে থরে মাংসপেশি। এর পিঠে কুঁজ নেই। একদম সমান। জন্মের তিন বছরের ভেতর এর ওজন বেড়ে দাঁড়ায় ৭৫০ কেজি। খামারের সব বাছুরই সিজারিয়ান। আর একটি প্রাপ্তবয়স্ক মা–গরু মোট ছয়বার সিজারিয়ান প্রক্রিয়ায় যেতে পারে। ভাবতে অবাক লাগে, মাত্র এক দিন বয়সী বাছুরের ওজন হয় ৬৫ কেজি, যা প্রতিদিন পাঁচ লিটার পাউডার দুধ খায়।খামারি গের্থ বলছিলেন, তিন মাস বয়স থেকে বাছুরগুলোকে দুধ খাওয়ানো বন্ধ করে দেওয়া হয় দানাদার খাদ্য। অত্যন্ত মানসম্পন্ন ও পুষ্টিকর খাবার খেয়ে দ্রুত বেড়ে ওঠে এরা। এই মুহূর্তে আমার মনে পড়ছে নেদারল্যান্ডসের ওয়াগেনিংগেন বিশ্ববিদ্যালয়ের গবাদিপশু লালন-পালন ইউনিটের কথা। সেখানে দেখেছি, বাছুর থেকে একটি প্রাপ্তবয়স্ক গরু হিসেবে বেড়ে উঠতে বিভিন্ন পর্যায়ে দুধ থেকে শুরু করে পরবর্তী সময়ে দানাদার ও পুষ্টিকর খাদ্য দেওয়া হয় খামারে। বিশ্ববিদ্যালয়ের অধীনে ‘ডো মার্কে’ নামের এক খামারে এই চিত্র দেখেছি। একই রকম দেখেছি গণচীনের শ্যাংডং প্রদেশের এক খামারে।যে কেউ প্রথমবার গরুটিকে দেখলে চমকে উঠবে। কিন্তু কীভাবে এত বড় হয় এই গরু? খামারের একজন কর্মকর্তার কাছ থেকে জানলাম, এই গরুতে কোনো ধরনের অ্যান্টিবায়োটিক ব্যবহার করা হয় না। বেলজিয়ান ব্লুর স্বাভাবিক বৃদ্ধিই এ রকম। মিয়োস্ট্যাটিন জিনের মিউটেশনের জন্য এ রকম বৃদ্ধি হয়ে থাকে। গবেষণা বলছে, বেলজিয়ান ব্লু জাতটির শরীরে আছে দুই ধরনের মিয়োস্ট্যাটিন জিন, যেটি আরেক আশ্চর্য ঘটনা। ডাবল মাসলিং বৈশিষ্ট্যের এই জাত বিশ্বের যেকোনো মাংসের গরুর থেকে বেশি মাংস দিয়ে থাকে। কি শীত কি গ্রীষ্ম, যেকোনো আবহাওয়ায় খাপ খাওয়াতে পারে জাতটি। যে কারণে এটি এক অনন্য জাত।প্রিয় পাঠক, পবিত্র ঈদুল আজহা আসন্ন। প্রাণিসম্পদ অধিদপ্তরের এক হিসাবে দেখা যায়, এবার দেশে কোরবানির উপযোগী গরু আছে ৪৪ লাখ ২০ হাজার। ছাগল আর ভেড়া আছে ৭০ লাখ ৫০ হাজার। কিন্তু এরপরও প্রতিবেশী দেশ থেকে গরু আসছে। গরুর প্রশ্নে আমাদের পরনির্ভরতা রয়েই গেছে।একটি হিসাব করে দেখা যায়, আমাদের দেশি গরুর গড়ে মাংস হয় ২০০ কেজি বা ৫ মণ। বিশেষ ব্যবস্থায় লালন-পালনের মধ্য দিয়ে দেড় থেকে সর্বোচ্চ সাড়ে আট বা নয় মণের মধ্যে ওঠানামা করে একটি গরু থেকে প্রাপ্ত মাংসের পরিমাণ। ঠিক এর বিপরীতে প্রাকৃতিকভাবেই বেলজিয়ান ব্লু জাতটির মাংস আসে গড়ে ৮০০ কেজি বা ২০ মণ থেকে ২৫ মণ পর্যন্ত। এই পরিমাণ মাংস পৃথিবীর আর কোনো গরু থেকে আসে না। যে কারণে সংখ্যা যা-ই হোক, মাংসের চাহিদার প্রশ্নে আমাদের দেশে উৎপাদিত গরু কোনোভাবেই যথেষ্ট নয়। এ ক্ষেত্রে বেলজিয়ান ব্লু জাতটিকে যদি দেশে এনে প্রয়োজনীয় গবেষণা সম্পন্ন করে তা খামার পর্যায়ে পৌঁছে দেওয়া যায়, তাহলে সহজেই পূরণ করা যেতে পারে দেশের মাংসের চাহিদা। ইতিমধ্যে এই জাত ইউরোপ, ব্রাজিল, আমেরিকা, কানাডা ও নিউজিল্যান্ডে ব্যাপকভাবে লালন-পালন করা হচ্ছে। মাংসের গুণগত মান ভালো বলে এটির জনপ্রিয়তাও তুঙ্গে।এ প্রসঙ্গে বলে রাখি, দেশে মাংসের উৎপাদন বাড়ানোর জন্য গত ২০০৮-১০ অর্থবছরে প্রাণিসম্পদ অধিদপ্তরের একটি প্রকল্পের আওতায় খামার পর্যায়ে লালন-পালন শুরু হয়েছে বিখ্যাত একটি আমেরিকান জাত ‘ব্রাহমান’-এর। ইতিমধ্যে দেশের ৮০টি উপজেলার খামারে চলছে এই জাতের গরুর লালন-পালন, যার ফলাফল এখন পর্যন্ত যথেষ্ট আশাব্যঞ্জক। প্রাণিসম্পদ অধিদপ্তর খামার পর্যায়ে লালন-পালন করে ‘ব্রাহমান’ ও ‘বেলজিয়ান ব্লু’ এই দুই জাতের ভেতর একটি তুলনামূলক গবেষণা চালাতে পারে। যে গরুর মাংসের মান ও পরিমাণ যথাক্রমে ভালো এবং বেশি হবে, সে গরুটি বাংলাদেশে কৃষক পর্যায়ে ছড়িয়ে দেওয়া যেতে পারে। এর জন্য প্রয়োজন সঠিক গবেষণা, মাঠপর্যায়ের প্রযুক্তি, গভীর উপলব্ধি। এই তিনের সমন্বয়ে গরুর মাংসের চাহিদা দেশেই মেটানোর পাশাপাশি বাংলাদেশ হয়তো মাংস–বিপ্লব দেখতে পারবে অদূর ভবিষ্যতে।শাইখ সিরাজ: গণমাধ্যম ব্যক্তিত্বshykhs@gmail.comইহাতে মন্তব্য প্রদান বন্ধ রয়েছে
33		বিদায়ের সময়ই মানুষ বুঝতে পারে তার সত্যিকার ভালোবাসা, বলেছিলেন লেবানিজ কবি খলিল জিবরান। তেমনি ধ্বংসের সময়ই কৃতকর্মের দায় সবচেয়ে ভালো করে ধরা পড়ে। কিন্তু সবাই তা দেখতে পায় না। মহাপ্রতাপশালী রোমান সাম্রাজ্যের অধিপতিরা কি তাঁদের পতন আগাম টের পেয়েছিলেন? না, তাঁরা তখন বাঁশি বাজাচ্ছিলেন। ইরানে হালাকু খাঁর আক্রমণের সময় সেখানকার মোল্লারা তর্ক করছিল, ডিমের সরু না মোটা দিকে ভাঙা উচিত? পতনের জন্য দায়ী ব্যক্তিরা শোধরাতে পারলে তো আর পতন ঘটত না। ইতিহাস বলে, অন্যায় আর অপকর্মে নিমজ্জিত ব্যক্তিরা যুক্তিবুদ্ধিই শুধু হারায় না, নিজেদের বিপদ দেখার ক্ষমতাও তাদের লোপ পায়।আজ অসংখ্য আঞ্চলিক যুদ্ধের ঢেউয়ের পেছনে অপেক্ষা করছে আরেকটি মহাযুদ্ধের প্লাবন। আগেকার যুদ্ধ হয়েছে সৈন্যে সৈন্যে, এখন হবে বোমায় বোমায়। পারমাণবিক বোমার চেয়ে বড় অস্ত্র আর কী আছে? সুতরাং, আইএস বা জঙ্গিবাদের ভয় যতই থাক, পৃথিবীতে সভ্যতা ধ্বংসের বড় হুমকি পরমাণু যুদ্ধ। কিন্তু সেটাও যদি এড়ানো যায়, তারপরও আরও বড় বিপদ শক্তি অর্জন করছে। মার্কিন মহাকাশবিজ্ঞান সংস্থা নাসা বিদ্যমান সমাজের ধ্বংস নিয়ে ২০১৪ সালে একটা গবেষণা করেছে। সেই গবেষণার সিদ্ধান্ত এককথাতেই বলে ফেলা যায়। নাসা জানাচ্ছে, পশ্চিমা সভ্যতার ধ্বংস প্রাচীন রোমান সভ্যতার আদলেই ঘটতে পারে (http://www.theatlantic.com/politics/archive/2014/03/heres-how-nasa-thinks-society-will-collapse/441375/)। ব্রিটেনের দ্য ইনডিপেনডেন্ট (http://www.independent.co.uk/environment/climate-change/society-will-collapse-by-2040-due-to-catastrophic-food-shortages-says-study-10336406.html) গত বছরের মাঝামাঝি আরেক দল পশ্চিমা বিজ্ঞানীর বরাতে জানিয়েছে, জলবায়ু পরিবর্তন বিষয়ে কিছু করা না হলে ২০৪০ নাগাদ চরম খাদ্যাভাব দেখা দেবে এবং খাদ্য দাঙ্গায় সভ্যতা ভেঙে পড়বে। হুঁশিয়ারি আসছেই কিন্তু বিশ্বনেতৃত্ব নির্বিকার।তাঁরা পরমাণু যুদ্ধের চেয়ে বড় হুমকি হিসেবে দেখছেন প্রকৃতি ধ্বংস ও ক্রমবর্ধমান অর্থনৈতিক বৈষম্যকে। তাঁদের গবেষণার সারসংক্ষেপ এই কথাটা : অতীতের ধ্বংসমুখী সমাজগুলোতে দুটি গুরুত্বপূর্ণ বৈশিষ্ট্য দেখা গেছে—সহ্যক্ষমতার চেয়ে প্রকৃতির ওপর বেশি বোঝা চাপানো এবং ধনী ও সাধারণ মানুষের ব্যবধান বাড়তে থাকা। মুনাফা ও ভোগ বাড়ানোর দুটি উপায়। একটা হলো প্রকৃতি থেকে আরও আরও বেশি কাঁচামাল যতটা সম্ভব কম খরচে আহরণ করা এবং উৎপাদক (শ্রমিক ও কৃষক) শ্রেণিকে যতটা কমে পারা যায় কাজ করিয়ে নেওয়া। পুঁজিবাদের চালচলন যত বদলাক, প্রযুক্তি যতই উন্নত হোক, মুনাফা বাড়ানোর এই মৌলিক নিয়ম বদলায়নি। তারা যেটা করেছে, পাশ্চাত্যের শ্বেতাঙ্গ জনগোষ্ঠীকে সুবিধায় রেখে অভিবাসী ও কৃষ্ণাঙ্গদের ওপর চাপ বাড়িয়েছে। আবার পাশ্চাত্যের শ্রমজীবী মানুষকে তা–ও যতটা দেওয়া হয়, অনুন্নত দেশগুলোর শ্রমিক-কৃষক ও অস্থায়ী-অনিশ্চিত পেশার মানুষেরা তা–ও পায় না। কাজেকাজেই বিশ্বের ধনাঢ্য ১ শতাংশ মানুষের যা আছে, তা বাকি ৯৯ শতাংশের চেয়েও বেশি। এ জন্যই অকুপাই ওয়ালস্ট্রিট আন্দোলনের স্লোগান ‘উই আর ৯৯ %’ এত জনপ্রিয় হয়েছিল। আয় ও সম্পদ বণ্টনের এই অবিশ্বাস্য বৈষম্য তথাকথিত ‘মুক্তবাজার অর্থনীতির’ ফজিলত। ফরাসি অর্থনীতিবিদ টমাস পিকেটি এই গোমর ফাঁস করেছেন বলেই তাঁর বই ক্যাপিটাল ইন দ্য টোয়েন্টি-ফার্স্ট সেঞ্চুরি আন্তর্জাতিক বেস্ট সেলার হতে পেরেছে।সম্পদ কিছু লোকের হাতে জমা হওয়ার গতিটা দেখুন। অক্সফাম সুইজারল্যান্ডের দাভোসে অবস্থিত ওয়ার্ল্ড ইকোনমিক ফোরামের বৈঠকে উপস্থাপিত একটি গবেষণা প্রতিবেদনে দাবি করেছে, বিশ্বের অর্ধেক জনসংখ্যা, মানে ৩৬০ কোটি মানুষের কাছে যে সম্পদ রয়েছে, তার সমপরিমাণ সম্পদ রয়েছে শীর্ষ ৬২ জন ধনাঢ্য ব্যক্তির কাছে। মাত্র দুই বছর আগে এ সংখ্যা ছিল ৮৫ জন!নাসার গবেষণা বলছে, বৈষম্যমূলক সমাজে ‘পতন ঠেকানো কঠিন...কেননা ধনীর ধন যতই বাড়ে, ততই তারা সীমাহীন ভোগে গা ভাসায়। তা ডেকে আনে সাধারণ মানুষের জীবনে অভাব ও দুর্ভিক্ষ, যা পরিণতিতে ঘটে সমাজের পতন।’ এই মুনাফা ও ভোগের জন্য তাই কেবল গরিবদের আরও গরিব করলেই চলে না, প্রাকৃতিক সম্পদকে আরও নিংড়ানো হয়। প্রকৃতির বিপর্যয় আখেরে অর্থনীতি ও মানুষের জীবনধারণ, দুটোকেই কঠিন করে তোলে। আর ক্রমবর্ধমান বৈষম্য ভেঙে ফেলে সমাজের সংহতি ও মানুষে মানুষে সম্পর্ক। এ দুটি গেলে আর কী থাকে?এমনকি প্রযুক্তির উন্নতি এই ধ্বংস ঠেকাতে পারে না। নাসার গবেষকেরা একটা উদাহরণ দিয়েছেন। কম জ্বালানিতে গাড়ি যদি বেশি দূর চালানো যায়, তখন প্রযুক্তি চেষ্টা করে আরও ভারী ও গতিশীল গাড়ি বানাতে। এতে করে জ্বালানি উৎকর্ষের সুবিধায় যতটা জ্বালানি বাঁচার কথা, বেশি ভারী, বিলাসবহুল ও গতিশীল গাড়ি বাজারে এসে তা খেয়ে ফেলে। মানুষ ও প্রকৃতির এই ভারসাম্য না থাকলে সভ্যতা টেকে না।এবার বাংলাদেশের দিকে তাকাই। চট্টগ্রাম বিশ্ববিদ্যালয়ের অর্থনীতি বিভাগের অধ্যাপক ও জ্যেষ্ঠ অর্থনীতিবিদ মইনুল ইসলাম জানাচ্ছেন, ‘অর্থনৈতিক আয়বৈষম্য বৃদ্ধি বা হ্রাস পরিমাপ করা যায় যে “গিনি সহগ” দ্বারা, তা যদি বাড়তে বাড়তে শূন্য দশমিক ৫-এর কাছাকাছি পৌঁছায় বা অতিক্রম করে, তবে তা অর্থনীতির জন্য মারাত্মক সংকেত। এখন বাংলাদেশে গিনি সহগ এই সীমান্তরেখা প্রায় ছুঁতে চলেছে।’ (২৬ জুলাই, ২০১৬, মানবজমিন) অর্থাৎ বাংলাদেশ উচ্চ আয়বৈষম্যের দেশ হতে চলেছে। অথচ বাংলাদেশের জন্মলগ্নে অর্থাৎ ১৯৭২ সালে তা ছিল মাত্র শূন্য দশমিক ৩২। তার মানে মোট জাতীয় আয় এবং মাথাপিছু মোট জাতীয় আয় বৃদ্ধি পেলেও ক্রমাগত বৃদ্ধি পাচ্ছে ধনবৈষম্য।এবার চারপাশে তাকান। প্রকৃতি তথা নদী, পানি, বাতাস, মাটিসহ আমাদের বেঁচে থাকার পরিবেশের ক্ষতি পরিমাপ করুন। পরিমাপ করুন আমাদের সামাজিক নীতি-নৈতিকতা, স্বাস্থ্য ও নিরাপত্তা এবং মানুষে মানুষে বিশ্বাসের ভাঙনের দিকে। হ্যাঁ, আমরা হয়তো কালকেই ভেঙে পড়ছি না, কিন্তু এখন পর্যন্ত আমাদের যাত্রা সেদিকেই।ইহাতে মন্তব্য প্রদান বন্ধ রয়েছে
34		কয়েকজন কর্মীকে নিয়ে ইন্টারনেটভিত্তিক প্রতিষ্ঠান চালান আইটি উদ্যোক্তা আহমেদুল (ছদ্মনাম)। অফিস ছিল উত্তরায়। গত জুলাই মাসের ১৫ তারিখে বাড়িওয়ালা জানালেন, তাঁর বাসায় অফিস করা যাবে না এবং তিন দিনের মধ্যে অফিস ছাড়তে হবে। বেচারা আহমেদুল সবকিছু গুটিয়ে নিজে যে বাসায় থাকেন, সেখানে নিয়ে এলেন ১৭ তারিখে। সেখানে একটা রুমে একটা অস্থায়ী অফিস বানানোর চেষ্টা করলেন। ১০ দিনের মাথায় এই বাসার বাড়িওয়ালা পারলে তাঁকে বাসা থেকেই উৎখাত করেন। অপরাধ, আবাসিক এলাকায় অফিস। আহমেদুল ২৪ ঘণ্টার মধ্যে আর একটা অফিস ভাড়া নিয়ে অগ্রিম দিয়ে সেখানে গিয়েছেন। দুর্ভোগ পোহানো ছাড়াও তাঁর পকেট থেকে খরচ হয়ে গেছে অনেক টাকা। যদিও নতুন জায়গায় কয় দিন থাকতে পারবেন তা বলা মুশকিল।গত ১ জুলাই গুলশান হামলার পর থেকে ঢাকা শহরের দুই সিটি করপোরেশন হঠাৎ করে আবিষ্কার করেছে, শহরের বিভিন্ন স্থানে উদ্যোক্তারা নানা কিছু করছেন। এমনকি গুলশান-বারিধারার আবাসিক এলাকাতেও রেস্তোরাঁ, ব্যায়ামাগার ইত্যাদি গড়ে উঠেছে। দুই সিটি করপোরেশন আবাসিক এলাকা থেকে ছোট-বড় সব প্রতিষ্ঠানকে খেদানোর চিন্তা শেষ করে এখন ভাঙচুর শুরু করে দিয়েছে। ভাবছে না, ১৯৫০ সালে ধানমন্ডি এলাকা ডিজাইন করার সময় কোনো পাগলও ভাবেনি মাত্র ৬০ বছর পরে ঢাকায় দেড় কোটি মানুষ থাকবে। তাদের অনেক চাহিদা থাকবে, যেগুলো ট্র্যাডিশনাল ব্যবসাপ্রতিষ্ঠান মেটাতে পারবে না। তারা পারবে না বলেই অনেকে নেবেন নতুন নতুন উদ্যোগ। কারণ, প্রয়োজনই উদ্ভাবনের শর্ত। সংবাদমাধ্যমের হিসাবে এই উচ্ছেদের জেরে প্রায় অর্ধলাখ মানুষ তাঁদের কর্ম হারিয়ে বেকার হয়ে যাবেন।প্রশ্ন হচ্ছে এসব উদ্যোক্তা যাবেন কোথায়?এসব উদ্যোক্তার বেশির ভাগই তরুণ। বেকারত্ব একটি বিশ্বজনীন সমস্যা। বিশ্বে এই মুহূর্তে বেকারের সংখ্যা ২০ কোটির বেশি। তরুণেরাই সেখানে সংখ্যাগরিষ্ঠ। এর সঙ্গে ১৫-২৪ বছর বয়সী যারা পড়ালেখাও করে না, আবার কাজও করে না, সে সংখ্যা যোগ করলে সেটা ২৯ কোটি ছাড়াবে। রক্ষণশীল হিসেবে বাংলাদেশে ৯ শতাংশ লোক বেকার। তাতে সংখ্যাটা হয় প্রায় ১ কোটির কাছাকাছি। এর মধ্যে শিক্ষিতের সংখ্যা বেশি, ৪৭ শতাংশ।প্রতিবছর ২২ লাখ তরুণ এই দেশে কর্মবাজারে প্রবেশ করেন। তঁাদের মধ্যে পাঁচ থেকে সাত লাখ বৈধ-অবৈধ পথে দেশ ছেড়ে সোনার হরিণের আশায় বিদেশে পাড়ি দেন। এক-দুই লাখ সরকারি ও বেসরকারি প্রতিষ্ঠানে চাকরি পান। দুই লাখের মতো লোক নিজের যোগ্যতার চেয়ে কম যোগ্যতার ইনফরমাল সেক্টরে ঢুকে পড়েন। তারপরও মেরেকেটে ১০ লাখ লোকের প্রতিবছর কর্মসংস্থান হয়  না। এই ২২ লাখের মধ্যে ২ লাখ হচ্ছেন গ্র্যাজুয়েট, যাঁদের অর্ধেকও যোগ্যতা অনুযায়ী চাকরি পান না।ওয়ার্ল্ড ইকোনমিক ফোরামের হিসাবে, বেকারমুক্ত বিশ্ব গড়তে হলে প্রতিবছর ৪ কোটি ২০ লাখ নতুন চাকরি সৃষ্টি করা প্রয়োজন  আর বাংলাদেশে দরকার কমপক্ষে নতুন ১০ লাখ কর্মসৃজনের। প্রশ্ন হচ্ছে এই কাজটা কেমন করে হবে?সব হিসাবনিকাশ বলছে, সনাতনী পদ্ধতিতে সরকারি ও করপোরেট হাউসের চাকরি দিয়ে এই সমস্যার সমাধান হবে না। দরকার নতুন নতুন ব্যবসাপ্রতিষ্ঠানের, উদ্ভাবনী ও ডিজিটাল প্রযুক্তির। কর্মসংস্থানের সমীকরণে তাই সামনে এসেছে ব্যবসাপ্রতিষ্ঠানের ভূমিকা। বলা হচ্ছে কর্মসৃজন বেশি করবেন উদ্যোক্তারাই। সে জন্য তাঁদের কাজটা যেন সহজে হয় তার জন্য সমাজে, সরকারে উদ্যোক্তাবান্ধব পরিবেশ গড়ে তোলা দরকার। মানে হলো ব্যবসা শুরু করা, কাগজপত্র তৈরি করা—এসব যেন সহজে করা যায়। সামগ্রিক বিষয়টা যেন ভালো হয়, উদ্যোক্তা যেন সহজে অনুমোদনগুলো পায়, ব্যাংক যেন তার পাশে দাঁড়ায়। বেশির ভাগ দেশই সেটা করার চেষ্টা করে।আমেরিকার মতো দেশের প্রেসিডেন্ট তাঁর বার্ষিক ভাষণের একটা অংশ নবীন উদ্যোক্তাদের জন্য বরাদ্দ দেন। তিনি কী করবেন সেটা বলেন। শুধু যে উদ্যোগ নেন তা নয়। সফল উদ্যোক্তাদের দাওয়াত দিয়ে হোয়াইট হাউসে এনে চা খাওয়ান। শুধু সরকার নয়, সেখানে রয়েছেন বেসরকারি বিনিয়োগকারীরা, যাঁরা তরুণ ও উদ্ভাবনী ধারণার পেছনে বিনিয়োগ করতে পিছপা হন না। ১০টি ধারণার পেছনে অবলীলায় টাকা ঢালেন এবং একটি উদ্যোগ সফল হলে আত্মতৃপ্তি পেতে কসুর করেন না। নতুন প্রযুক্তি আর নতুন ধারণাকে লালন-পালন করেন বলে সেখানে গুগল, ফেসবুক কিংবা আমাজনের মতো আপাত উদ্ভট ধারণা বিরাট হয়ে সবকিছুকে গ্রাস করার পর্যায়ে যেতে পারে।তো বলছিলাম এই যে ডিজিটাল প্রযুক্তি, সেটা কিন্তু বিশ্বব্যাপী এক বিরাট চাঞ্চল্য সৃষ্টি করেছে। এটা এমনই একটা অবস্থা তৈরি করেছে যে এখন বিশ্বের সবচেয়ে বড় মিডিয়া কোম্পানি নিজে কোনো কনটেন্ট তৈরি করে না (ফেসবুক), সবচেয়ে বড় ট্যাক্সি সার্ভিসের নিজেদের কোনো ট্যাক্সি নেই (উবার), পৃথিবীর সবচেয়ে বড় দোকানের নিজের কোনো ইনভেন্টরি নেই (আলিবাবা), সবচেয়ে বড় হোটেল ব্যবসাপ্রতিষ্ঠানের হোটেলই নেই (এয়ারবিএনবি)। এই তালিকা আরও বড় করা যায়। ডিজিটাল প্রযুক্তির কারণে আজকে বিশ্বের অন্যতম ধনীদের প্রোডাক্ট হয়েছে মেধাসম্পদ, সেগুলো হাতে ধরা যায় না।এ উদাহরণগুলো দেওয়ার উদ্দেশ্য হলো এটা জানানো যে এখন একটা ইন্টারনেট সংযোগ আর ল্যাপটপ থাকলেই নিজের  দক্ষতায় এমন প্রতিষ্ঠান গড়া যায়, যার মোট মূল্য কোনো কোনো দেশের মোট দেশজ উৎপাদনের চেয়ে কম নয়। মাত্র ৫৫ জনের একটি মেসেজিং কোম্পানি হোয়াটসঅ্যাপকে ফেসবুক কিনে নিয়েছে ১ হাজার ৯০০ কোটি ডলারে!বিশ্ব এখন একটা ডিজিটাল অর্থনীতির দিকে এগোচ্ছে। আমাদের দেশের ছেলেমেয়েরাও সেদিকে ঝুঁকবে, সেটাই স্বাভাবিক। আমাদের কাজ হওয়ার কথা তাদের জন্য একটা প্রযুক্তিবান্ধব পরিবেশ তৈরি করা। তা না করে আমরা প্রতিনিয়ত তাদের জন্য রাস্তাটাকে কঠিন থেকে কঠিনতর করে তুলছি। ওয়েবসাইট বানানোর একটা কোম্পানিতে কাজ করে হয়তো দুই বা তিনজন এবং তাদের অফিসে নিজেরা ছাড়া অন্য কোনো লোক আসেও না। আমাদের সিটি করপোরেশনগুলো যে কাঠামোকে ‘অফিস’ ভাবে, এগুলো সে রকমও না। তারপরও আমরা জোর করছি তারা যেন হাজার টাকার স্পেস ছেড়ে লাখ টাকার স্পেসে যায়। কোনো কোনো মেয়র ভাবছেন তিনি একসঙ্গে সাত বছরের ট্রেড লাইসেন্স ফি নিয়ে নেবেন। অথচ এটা বিশ্বব্যাপী স্বীকৃত তথ্য যে ৬০-৭০ শতাংশ নতুন ডিজিটাল কোম্পানি প্রথম বছরেই বন্ধ হয়ে যায়, তাদের উদ্যোক্তারা নতুন ধারণা নিয়ে কাজ করে। ফেসবুকে পেজ খুলে বা একটি ই-কমার্স সাইট খুলেই একটা বড় ব্যবসা চালু করা যায়, যার কর্মীরা নিজ নিজ বাসা থেকেই সেটা চালাতে পারে। এ রকম একটা ভার্চ্যুয়াল শপের কেন ‘তথাকথিত বাণিজ্যিক এলাকায়’ অফিস থাকা লাগবে? কেনই-বা তাকে একটা ‘দোকান’ নিতে আমরা জোর করব?বিশ্বব্যাপী এখন বাসায় থেকে কাজ করাকে উৎসাহ দেওয়া হয়, যাতে পরিবারকে বেশি সময় দিতে পারে। এতে যাতায়াত খরচ ও অফিস ভাড়াটাও বাঁচে। বড় বড় প্রতিষ্ঠানে এখন আর কারও জন্য নির্দিষ্ট চেয়ার-টেবিল থাকে না। দরকারও পড়ে না। তাহলে?আপনি তরুণদের কাজ দেবেন না, চাকরির সুযোগ তৈরি করবেন না আর সে নিজে নিজে কিছু করতে চাইলে তাকে পদে পদে হয়রানি করবেন আর ভাববেন সে আপনাকে গুগল, ফেসবুক আর আমাজন বানিয়ে দেবে। এত সোজা?মুনির হাসান: সমন্বয়ক, যুব কর্মসূচি, প্রথম আলো। ইহাতে মন্তব্য প্রদান বন্ধ রয়েছে
35		কোরবানির ঈদে চাহিদা থাকে এক কোটিরও বেশি পশুর, যার মূল্য প্রায় ১০ হাজার কোটি (১০০ বিলিয়ন) টাকা। এসব পশুর চামড়ার মূল্য ৪০০ কোটি টাকা। গরু জবাই ও কাটার জন্য মজুরি বাবদ শ্রমিকদের আয় ৫০০ থেকে ৭০০ কোটি টাকা। পশুর হাট ইজারা দিয়ে সরকারের রাজস্ব ৫০ থেকে ৬০ কোটি টাকা। চামড়া বিক্রির দান–অনুদানে দরিদ্র ব্যক্তিদের আয় প্রায় ৫০০ কোটি টাকা। জৈব সার হিসেবে কোরবানির বর্জ্য কৃষিজমিকে করে সমৃদ্ধ, উৎকৃষ্ট।কোরবানিকেন্দ্রিক এ বিশাল অর্জন জাতীয় অর্থনীতির জন্য এক ‘ইতিবাচক কম্পন’ (Vibration)। কিন্তু ভেজাল গরুর ফাঁদে পড়ে কোরবানির মহৎ উদ্দেশ্য যেন ম্লান না হয়। কোরবানির ঈদে সবার লক্ষ্য সুদর্শন, দৃষ্টিনন্দন গরু কেনা। কিন্তু একশ্রেণির গরুর ব্যাপারীর মগজে ঘুরছে গরু মোটাতাজা করে অতিমুনাফা অর্জনের নেশা। বিক্রীত গরুর কোনো ওয়ারেন্টি নেই বিধায় রোগাক্রান্ত কিংবা ওষুধযুক্ত গরু পরীক্ষা-নিরীক্ষার অবকাশ নেই। কারণ, কেনার স্বল্প সময়ের মধ্যে গরু জবাই করে ফেলা হয়।ইউরোপীয় ইউনিয়ন ১৯৮৮ সালে স্টেরয়েডের ব্যবহার নিষিদ্ধ করে। গ্রোথ হরমোন হিসেবে স্টেরয়েড ব্যবহারের ক্ষেত্রে বাংলাদেশের অধিকাংশ কৃষকের প্রয়োজনীয় জ্ঞান বা প্রশিক্ষণ নেই। এ ক্ষেত্রে প্রাণিসম্পদ অধিদপ্তরের বৈজ্ঞানিক ফর্মুলা ও দিকনির্দেশনা অপরিহার্য। স্টেরয়েড ব্যবহারকারীদের ধারণা নেই, কী মাত্রায় এগুলো ব্যবহারযোগ্য। ফলে এর মাত্রাধিক প্রয়োগে গরুর অকালমৃত্যুর ঘটনাও ঘটেছে। এমনকি গবাদিপশুর প্রতিষেধক মেয়াদোত্তীর্ণ কি না, যথাযথভাবে সংরক্ষিত কি না, তা-ও গুরুত্বপূর্ণ। গরুকে মূলত স্টেরয়েড নামে যা খাওয়ানো হয়, তা হিউম্যান ড্রাগ। এ ড্রাগটি ডেক্সামিথাসন গ্রুপের, যা দুর্বল ও শয্যাশায়ী মানুষকে সক্রিয় করতে খাওয়ানো হয়। কোনটি অপরাধ, কোনটি অপরাধ নয়, তা উপলব্ধির জন্য জ্ঞান ও শিক্ষা অনেক বড় ফ্যাক্টর। জ্ঞান ও শিক্ষার অভাব সৃষ্টি করে সততার অভাব। কোরবানিকে কেন্দ্র করে স্টেরয়েড গ্রুপের ওষুধ যেমন ডাইক্লোফেনাক, ওরাডেক্সন, স্টেরন, ডেক্সাসন, এডাম, কোরটান, কোরটিজল, হাইড্রো কোরটিজল ইত্যাদি। এবং অতিরিক্ত ইউরিয়া খাইয়ে গরুকে রাতারাতি মোটাতাজা করে ফেলা হয়। ইউরোপে ইউরিয়া বিপজ্জনক খাদ্য হিসেবে চিহ্নিত হলেও অনুন্নত দেশে সম্পদ হিসেবে ব্যবহৃত। যদিও ইউরিয়া নাইট্রোজেনের শক্তিশালী উৎস, কিন্তু অতিরিক্ত নাইট্রোজেন গরু ও মানুষ উভয়ের জন্য ক্ষতিকর। স্টেরয়েডের সরাসরি প্রতিক্রিয়ায় গরুর পরিপাকতন্ত্র ‘হাইপার অ্যাকটিভ’ হয়ে যায়। স্বাভাবিক মাত্রার চেয়ে অতিরিক্ত ক্ষুধা ও পিপাসা অনুভূত হওয়ার ফলে অতিরিক্ত মাত্রায় খাদ্য গ্রহণের প্রভাবে পরিপাকতন্ত্রের ওপর পড়ে অসহনীয় চাপ। পরিপাকতন্ত্র অতিরিক্ত খাদ্য হজমে ব্যর্থ হওয়ায় শরীরে অতিরিক্ত সঞ্চিত খাবার গরুর কিডনিতে সৃষ্টি করে বাড়তি চাপ। শরীরে সঞ্চিত অতিরিক্ত পানি ও মূত্র অনিষ্কাশিত থাকায় গরুর শরীর ফুলে যায়। কোরবানির ঈদের তিন থেকে ছয় মাস আগে গরু কিনে খামারে ও বাড়িতে চলে এ মেকানিজম। বিশেষজ্ঞদের মতে, অতিমাত্রায় স্টেরয়েড বা ওষুধযুক্ত গরু নিরাময়যোগ্য নয়।গরুর ওপর মানুষের এ অত্যাচার বিজ্ঞানের এক ধরনের অপব্যবহার। পশুর পশুত্বকেও হার মানায় মানুষের এ লোভ। পশুতে বিষক্রিয়ার এ ধারাবাহিক প্রক্রিয়ায় ফুডচেইনের মাধ্যমে বিষযুক্ত মাংস মানুষের শরীরে প্রবেশ করে। কিডনি, লিভার, হার্টসহ অন্যান্য অঙ্গপ্রত্যঙ্গের ক্ষতিকর প্রভাব পড়ে মানবদেহে, এমনকি গর্ভবতী মহিলার হরমোন ভারসাম্যও নষ্ট হয়। রান্নার মাধ্যমেও এ ক্ষতির মাত্রা কমে না।অপরাধ দমনে প্রয়োজন কর্তৃপক্ষের মাধ্যমে আইনের কঠোর অনুশাসন, মসজিদে জুমার খুতবায় ধর্মীয় মোটিভেশনের মাধ্যমে মানুষের ক্ষয়ে যাওয়া মূল্যবোধ জাগ্রতকরণ ও প্রশাসনের মাধ্যমে ক্রেতাসাধারণের মধ্যে সচেতনতা সৃষ্টিকরণ। এ ত্রিমাত্রিক পদক্ষেপে কমাতে হবে এই প্রাণঘাতী অপরাধ। মানুষকে বোঝাতে হবে, যে পশুটি মহান আল্লাহর সন্তুষ্টির জন্য উৎসর্গ করা হচ্ছে, সেটি পাপাচারের সাক্ষী হিসেবে আল্লাহর দরবারে রেকর্ড হয়ে যাচ্ছে, যে অপরাধের পরকালীন পরিণতি ভয়াবহ।নির্ভেজাল পশুখাদ্য নিরাপত্তার অপরিহার্য অনুষঙ্গ, সংবিধানের ১৫ অনুচ্ছেদে এর নির্দেশনা আছে। এ অপরাধ বন্ধে প্রাণিসম্পদ অধিদপ্তর, সিটি করপোরেশন, পৌরসভা ও স্থানীয় সরকার কর্তৃপক্ষের অব্যাহত মনিটরিংয়ের সমান্তরালে জেলা প্রশাসনের আওতায় মোবাইল কোর্টের অভিযান অপরিহার্য। মোবাইল কোর্ট ফরমালিনবিরোধী ও ভেজালবিরোধী বহু অপরাধ দমনে এবং সামাজিক সচেতনতা সৃষ্টিতে অনন্য সফলতা এনেছে। মোবাইল কোর্ট আইন, ২০০৯-এর ১০২ নম্বর তফসিলে ‘মৎস্য খাদ্য ও পশুখাদ্য আইন, ২০১০’ অন্তর্ভুক্ত করা হয়েছে।এ আইনের ১২(১)(ক) ধারামতে, মৎস্য বা পশুখাদ্যে মানুষ, পশু, মৎস্য বা পরিবেশের জন্য ক্ষতিকর পদার্থ থাকলে এবং একই আইনের ১২(১)(খ) ধারা অনুযায়ী, ওই খাদ্যমান আদর্শ মানের সঙ্গে অসংগতিপূর্ণ হলে তা অপরাধ হিসেবে গণ্য হবে। এ ছাড়া একই আইনের ১৪(১) ধারার মৎস্য ও পশুখাদ্য হিসেবে অ্যান্টিবায়োটিক, গ্রোথ হরমোন, স্টেরয়েড, কীটনাশকসহ অন্যান্য ক্ষতিকর রাসায়নিক দ্রব্য ব্যবহার নিষিদ্ধ করা হয়েছে বিধায় এ অপরাধ মোবাইল কোর্টে বিচার্য। সুতরাং গরুতে বিষাক্ত পদার্থ বা ওষুধের উপস্থিতি প্রমাণিত হলে মোবাইল কোর্টের আওতায় তাৎক্ষণিক জেল-জরিমানা প্রয়োগ করতে হবে। সেই সঙ্গে ক্ষতিকর এসব গরু ফৌজদারি কার্যবিধি (১৮৯৮)-এর ৫১৬এ থেকে ৫২৫ ধারার আলোকে জব্দ করে ধর্মীয় বিধি মোতাবেক জবাই করে মৃত গরুটি মাটিতে পুঁতে ফেলতে হবে। নতুবা এ আইন প্রয়োগের সার্থকতা থাকবে না।এ ছাড়া জীবজন্তুর প্রতি নিষ্ঠুরতা আইন ১৯২০ অনুযায়ী, নিরাময়যোগ্য না হলে অযোগ্য, রোগাক্রান্ত পশু ধ্বংসের ক্ষমতাও ম্যাজিস্ট্রেটকে দেওয়া হয়েছে। বার্ড ফ্লু সংক্রমিত মুরগি ধ্বংসযোগ্য হলে বিষযুক্ত গরু কেন ধ্বংসযোগ্য হবে না? একজন কৃষক বা খামারি যদি দীর্ঘদিনের শ্রম, ঘাম ও অর্থে লালিত পশুটিকে অতিমুনাফার লোভে বিষাক্ত ওষুধ খাওয়ান, তবে এ অপরাধে ওই পশু ধ্বংস করা হলে ভবিষ্যতে তা অপরাধ বন্ধের প্রতিষেধক হিসেবে কাজ করবে।যুক্তরাজ্যে ১৯৮৮ সালে ‘ম্যাডকাউ’ ডিজিজ উদ্ঘাটিত হওয়ার পর বিপুলসংখ্যক গরু ধ্বংস করে ফেলা হয়। এসব গরু বাজারে বিক্রির কোনো সুযোগই ছিল না। কত শক্তিশালী সেখানে আইনের শাসন! বাংলাদেশে বহু রোগাক্রান্ত গরু বাজারে ক্রেতাদের অগোচরে বিক্রি হয়। এমনকি রোগাক্রান্ত গরু জবাই করে সুস্থ গরু দেখিয়ে বাজারে বিক্রির ঘটনাও ঘটেছে।সুতরাং এ ঘৃণ্য অপরাধ প্রতিরোধে জেল-জরিমানা ও পশু ধ্বংসের মাধ্যমে বিক্রেতাদের দৃষ্টান্তমূলক শাস্তি নিশ্চিত করে এ সেক্টরে শুদ্ধি আনতে হবে। সরকার গবাদিপশু, মাছ ও হঁাস-মুরগিসহ পাঁচ ধরনের পণ্য উৎপাদনে উৎসাহিত করতে আমদানি শুল্ক হ্রাস করেছে। সুতরাং অপরিহার্যভাবে এসব খাবারের দাম কমে গেলে ক্ষতিকর ওষুধ ব্যবহারের প্রয়োজন নেই। তবে লাইসেন্সকৃত ফার্মেসি ছাড়া স্টেরয়েড–জাতীয় ওষুধ বিক্রিযোগ্য নয়। প্রেসক্রিপশন ছাড়া এটির বিক্রয় বন্ধে ড্রাগ আইনে মোবাইল কোর্ট তৎপরতা আরও জোরদার করতে হবে। গরুর জেনেটিক গুণাবলি একটা গুরুত্বপূর্ণ ফ্যাক্টর। জেনেটিক্যালি গরুকে উন্নত করতে হবে এবং গোখাদ্য উৎপাদন ও গোখাদ্যের মান বাড়াতে হবে। বিদেশ থেকে উৎকৃষ্ট মানের সিমেন আমদানি নিশ্চিত করতে হবে।ভারতে সমবায় পদ্ধতিতে প্রতিবছর ২ দশমিক ৫ মিলিয়ন টন গোখাদ্য উৎপাদন হয়, এ ক্ষেত্রে আমরা অনেক পিছিয়ে। কোরবানির আর অল্প দিন বাকি। মোবাইল কোর্টের মাধ্যমে জেলা প্রশাসকদের তত্ত্বাবধানে প্রাণিসম্পদ অধিদপ্তরকে সব সক্ষমতা নিয়ে মাঠে নামতে হবে। পশুর হাটে কোরবানির গরু নামানোর আগেই খামারে খামারে বিশেষজ্ঞ চিকিৎসক দিয়ে গরুর রক্ত পরীক্ষা শুরু করতে হবে। মানুষকে বোঝাতে হবে, কোরবানির সার্থকতা শুধু মোটা বা তাজা গরুকে নয়, বরং ধর্মীয় বিধান হলো নিখুঁত ও স্বাস্থ্যবান গরু কেনা।মোহাম্মদ মুনীর চৌধুরী: সচিব, ঢাকা পাওয়ার ডিস্ট্রিবিউশন কোম্পানি লিমিটেড।mmunirc@gmail.comইহাতে মন্তব্য প্রদান বন্ধ রয়েছে
36		নিজস্ব প্রতিবেদক | সেপ্টেম্বর ৩, ২০১৬দুই মন্ত্রীর বিরুদ্ধে শপথভঙ্গের বিষয়ে সুপ্রিম কোর্টের আপিল বিভাগের দেওয়া রায়ে কিছুটা বিব্রত সরকার ও আওয়ামী লীগ। তবে এর জন্য তাঁদের এখনই মন্ত্রিসভা থেকে সরানোর সম্ভাবনা কম। আর দুই মন্ত্রীর নিজে থেকে সরে যাওয়ারও কোনো আভাস নেই। সরকারের নীতিনির্ধারক ও আওয়ামী লীগের নেতাদের সঙ্গে কথা বলে এ তথ্য জানা গেছে।এন আহমেদতবে মন্ত্রিসভার একাধিক সদস্য ও আওয়ামী লীগের জ্যেষ্ঠ নেতাদের অনেকেই বিষয়টি এড়িয়ে চলছেন। অতীতে এমন ঘটনা ঘটেনি বলে এ সম্পর্কে কী বলা উচিত, এটা নিয়েও দ্বিধাদ্বন্দ্বে আছেন তাঁরা।মো. শাহিনুর রশিদআওয়ামী লীগের ডিকশনারিতে নৈতিকতা, সুষ্ঠু ও নিরপেক্ষ নির্বাচন, নিজ দলের নেতাদের দুর্নীতি—এসব শব্দ নেই।আবদুল মজিদ কাজিতাঁরা নিজে থেকে পদত্যাগ করলে বা তাঁদের বাদ দিলে আওয়ামী লীগ ও সরকারেরই লাভ বেশি। তবে বাংলাদেশের মতো দেশের মন্ত্রীদের যে অবস্থা, তাতে কদিন পরপরই বাদ দেওয়ার প্রশ্ন চলে আসবে।রাজিব চৌধুরীআসলে এসব বলে ওই দুই মন্ত্রীর গ্রহণযোগ্যতা মানুষের সামনে তুলে ধরার চেষ্টা চলছে। ন্যূনতম নৈতিকতার বোধ থাকলে ওই দুই মন্ত্রী এত দিনে পদত্যাগ করতেন।ইহাতে মন্তব্য প্রদান বন্ধ রয়েছে
37		ভারত ও বাংলাদেশের মৈত্রীর বন্ধন সুদৃঢ় করার লক্ষ্যে ২৩ আগস্ট কলকাতায় যাত্রা শুরু করেছে রেডিও স্টেশন ‘আকাশবাণী মৈত্রী’। ভারতের ‘আকাশবাণী কলকাতা’ রেডিও স্টেশনটির কথা বর্তমান প্রজন্মের অনেকেই জানে না। কিন্তু বাংলাদেশের দু–তিন প্রজন্মের অনেকের কাছে ‘আকাশবাণী কলকাতার’ বহু স্মৃতি জমা হয়ে আছে। বিশেষ করে স্বাধীনতার আগের দুই দশক ও ১৯৭১–এ মুক্তিযুদ্ধের সময়। ‘আকাশবাণী মৈত্রী’ আবার নতুন করে কলকাতা বেতারের স্মৃতি জাগিয়ে দেবে। ভারতীয় কর্তৃপক্ষ বলেছে, এই রেডিও স্টেশন মূলত বাংলাদেশের শ্রোতাদের জন্য। দেশটির রাষ্ট্রপতি প্রণব মুখার্জি কিছুদিন আগে কলকাতায় এই রেডিও স্টেশন উদ্বোধন করেছেন। এই বেতারে প্রতিদিন ১৬ ঘণ্টা করে অনুষ্ঠান প্রচার হচ্ছে। এখন প্রতিদিন মিডিয়াম ও শর্ট ওয়েভে শোনা যাচ্ছে। তবে ভারতীয় কর্তৃপক্ষ ঢাকার কোনো একটি এফএম রেডিওর সঙ্গে চুক্তি করে তা এফএম তরঙ্গে প্রচারেরও চেষ্টা করবে। অনুমান করছি, এফএম তরঙ্গে প্রচারের পর এই রেডিও স্টেশন ব্যাপক শ্রোতা আকর্ষণ করতে পারবে।এ রকম একটি মৈত্রী রেডিও স্টেশনের কথা আমরা চিন্তা করিনি। ভারত কেন প্রয়োজন মনে করেছে তার উত্তর ভারতীয় কর্তৃপক্ষই দিতে পারবে। জানা গেছে, এই রেডিও স্টেশনে ভারত ও বাংলাদেশের শিল্পীদের সংগীত পরিবেশিত হবে। ভারত-বাংলাদেশ ইস্যু নিয়ে নানা আলোচনা হবে। নিয়মিত খবর প্রচারিত হবে ইত্যাদি। এ ধরনের একটি রেডিও স্টেশনের কোনো চাহিদা বাংলাদেশে সৃষ্টি হয়েছে বলেও শুনিনি। এই রেডিও থেকে প্রচারিত খবর, ফিচার, সংবাদ বিশ্লেষণ ইত্যাদি নিয়মিত শোনার আগে কোনো মন্তব্য করা উচিত নয়। এই রেডিও চালু করার পেছনে ভারত সরকারের কী মনোভাব কাজ করেছে তা অনুষ্ঠান নিয়মিত শোনার পরই বোঝা যাবে। এক বা দুই মাস শুনেও তেমন কিছু বোঝা যাবে না।বন্ধু দেশ ভারত যখন বাংলাদেশের শ্রোতাদের জন্য একটি পৃথক রেডিও স্টেশন চালু করেছে, তখন এর পেছনে ভারতীয় কর্তৃপক্ষের শুভ চিন্তাই কাজ করেছে বলে মনে করতে হবে। বাংলাদেশে কারা এই রেডিও শুনবেন, কেন শুনবেন সেই প্রশ্নের উত্তরও নিশ্চয় কর্তৃপক্ষ আগাম সংগ্রহ করেছে। যেকোনো বড় কাজ করার আগে মার্কেট ফিজিবিলিটি স্টাডি করার একটা শর্ত থাকে। ভারত সরকার নিশ্চয় তা করেছে। তবে এই রেডিও স্টেশন ভারত সরকার পরিচালনা করবে বলে এর থেকে মুনাফা করার কোনো প্রশ্ন উঠছে না।এই রেডিও স্টেশন উদ্বোধন করে রাষ্ট্রপতি প্রণব মুখার্জি বলেছেন, আকাশবাণী মৈত্রীর সূচনার মধ্য দিয়ে ভারত ও বাংলাদেশের মৈত্রীর বন্ধন আরও সুদৃঢ় হবে। আমরাও এ ব্যাপারে সহমত প্রকাশ করি এবং আমরা আশাবাদীও। তবে গণযোগাযোগের মাধ্যমে বাংলাদেশ ও ভারতের বন্ধুত্ব আরও সুদৃঢ় হতো বাংলাদেশের টিভি চ্যানেলগুলো যদি পশ্চিমবঙ্গ, আসাম ও ত্রিপুরায় সম্প্রচারের ব্যবস্থা করা যেত। বহু বছর ধরে বাংলাদেশের মানুষ এই দাবি জানিয়ে আসছে। কিন্তু ভারতের কেব্‌ল টিভি সংযোগ ব্যবসায়ীদের অন্যায্য দাবি ও নানা অসহযোগিতার ফলে বাংলাদেশের কোনো টিভি চ্যানেলই ভারতে প্রচারিত হয় না। এ ব্যাপারে বাংলাদেশ সরকার, বিশেষ করে তথ্যমন্ত্রী ও কলকাতার উপহাইকমিশন বিভিন্নভাবে চেষ্টা করেও ব্যর্থ হয়েছে। ভারতের কেব্‌ল ব্যবসায়ীরা এতই অনড়। শুনেছি, বাংলাদেশের টিভি সম্প্রচারের ব্যাপারে পশ্চিমবঙ্গ সরকার বা কোনো রাজ্য সরকারের নীতি বাধা নয়। বাধা হচ্ছে ব্যবসায়ীদের অন্যায্য শর্ত।বাংলাদেশ-ভারতের বন্ধুত্ব সুদৃঢ় করার জন্য অনেক কাজ করা যেতে পারে। অনেক কাজ হচ্ছেও। উভয় দেশে উভয় দেশের টিভি চ্যানেল দেখার অবারিত সুযোগ সৃষ্টি করা তেমন একটি কাজ। উভয় দেশের অন্তত ২৫টি টিভি চ্যানেলের দৈনিক ২৫ ভাগ অনুষ্ঠান থেকে দুই দেশের দর্শক-শ্রোতারা অনেক তথ্য, জ্ঞান ও বিনোদন পেতে পারেন, যা দুই দেশের জনগণের মনন সমৃদ্ধ করবে। দুই দেশের মানুষের ভুল ধারণার অবসান করবে। তাঁরা নতুন করে অনেক কিছু জানবেন ও বুঝবেন। অনেক কিছুর সঙ্গে পরিচিত হবেন, যা অন্য কোনোভাবে সম্ভব হতো না। টিভি একটি অত্যন্ত শক্তিশালী ও প্রভাবশালী গণমাধ্যম। এই সত্য অস্বীকার করার উপায় নেই।বন্ধুত্বের কারণেই বাংলাদেশে ভারতীয় শতাধিক টিভি চ্যানেল প্রচারিত হয়। যে ভাষা বাংলাদেশের অনেক দর্শক বুঝতে পারেন না, সেই ভাষার টিভি চ্যানেলও অবাধে প্রচারিত হচ্ছে। ভারতের প্রতি বাংলাদেশের সরকার, কেব্‌ল ব্যবসায়ী ও জনগণ এতই বন্ধুভাবাপন্ন। কিন্তু এটা তো একতরফা। ভারত তার বিনিময়ে বাংলাদেশের টিভি চ্যানেলগুলো প্রচার করছে না। করার পথে যেসব বাধা তৈরি করা হয়েছে, সেই সব বাধা সরানোও হচ্ছে না। মূল কাজটি না করে ভারত সরকার ‘আকাশবাণী মৈত্রী’ নামের একটি পৃথক রেডিও স্টেশন বাংলাদেশের জন্য তৈরি করেছে!আমরা আশা করব, ভারত সরকার, পশ্চিমবঙ্গ রাজ্য সরকার, ভারতের ব্যবসায়ী ফোরাম, মিডিয়া, নাগরিক সমাজ সবাই মিলে বাংলাদেশের টিভি চ্যানেল ভারতে (অন্তত বাংলাভাষী রাজ্যে) অবাধে প্রচারের ব্যবস্থা করার জন্য পদক্ষেপ নেবে। এ ব্যাপারে যেসব বাধা রয়েছে, আলাপ–আলোচনার মাধ্যমে তা দূর করার চেষ্টা করবে।একই পণ্যের জন্য দুই দেশের দুই নীতি হতে পারে না। একই ইস্যুতে দুরকম নীতি বজায় রেখে দুই দেশের বন্ধুত্ব সুদৃঢ় করা কঠিন হবে।চলচ্চিত্র আমদানি, রপ্তানি, যৌথ প্রযোজনা ইত্যাদি নিয়েও বাংলাদেশ ও ভারতের মধ্যে সুষ্ঠু নীতি প্রণয়ন করা এখনো সম্ভব হয়নি। এটা খুবই দুর্ভাগ্যজনক। বাংলাদেশ ও ভারতের মধ্যে কোনো নীতিমালা তৈরি করার সময় দুই দেশের অর্থনৈতিক বাস্তবতা ও সক্ষমতা বিবেচনায় রাখতে হবে। ‘দুই দেশ’ বলা হলেও দুই দেশের বাস্তব পরিস্থিতি সব ক্ষেত্রে এক রকম নয়। আমেরিকা ও ভুটানের মধ্যে কোনো চুক্তি হলে তাতে ‘দুই দেশ’ একই মানদণ্ডে বিবেচিত হয় কি? যদিও দুটিই স্বাধীন দেশ। বাংলাদেশ ও ভারতের ক্ষেত্রেও কোনো কোনো ইস্যুতে দুই দেশের বাস্তবতা বিবেচনায় রাখতে হবে। নানা গোষ্ঠীর স্বার্থে আমরা চলচ্চিত্র আমদানি, রপ্তানি ও যৌথ প্রযোজনার ব্যাপারে কোনো বাস্তবসম্মত চুক্তি স্বাক্ষর করতে পারিনি। এ জন্য চলচ্চিত্র জগতে ক্ষোভ সৃষ্টি হয়েছে। এটা তথ্য মন্ত্রণালয়ের বড় ব্যর্থতা। আওয়ামী লীগ সরকারের আমলেও যদি বাংলাদেশ ও ভারতের মধ্যে চলচ্চিত্র নিয়ে সুষ্ঠু ও বাস্তবসম্মত চুক্তি না হয়, তাহলে কোন সরকারের আমলে তা হবে? চলচ্চিত্র একটি বড় বিনোদন মাধ্যম।বাংলাদেশেও এখন বছরে দু–তিনটি ভালো ছবি তৈরি হচ্ছে। তা আমরা ভারতের প্রেক্ষাগৃহে দেখাতে পারছি না। আমাদের ভালো সিনেমাগুলো ভারতসহ বিশ্বের নানা দেশের চলচ্চিত্র উৎসব আলোকিত করছে। কিন্তু কলকাতা বা আগরতলায় সাধারণ দর্শকের কাছে পৌঁছাতে পারছে না।এ ব্যাপারে আমাদের সরকারের তরফে তেমন চিন্তাভাবনা আছে বলে মনে হয় না। বাংলাদেশ ও ভারতের মধ্যে বন্ধুত্ব সুদৃঢ় করতে হলে শুধু বক্তৃতা দিলে কাজ হবে না। কিছু বাস্তব কাজও করতে হবে। ভারত কিন্তু তাদের দেশের স্বার্থে খুব সক্রিয়। তাদের দেশের টিভি চ্যানেলকে বাংলাদেশের ঘরে ঘরে পৌঁছে দিয়েছে। বাংলাদেশের কেব্‌ল ব্যবসায়ীরা ভারত-অন্তঃপ্রাণ। তাঁরা এ ব্যাপারে শর্ত দেননি বা বাধাও সৃষ্টি করেননি। ভারতের সিনেমাও এখন ক্রমে ক্রমে বাংলাদেশে মুক্তি লাভ করছে। টিভি চ্যানেলের বদৌলতে তাদের সিনেমা বহু আগেই বাংলাদেশে ব্যাপক জনপ্রিয়তা পেয়েছে। টিভি চ্যানেলের সুবাদে হিন্দি ভাষাও আয়ত্ত করেছে বাংলাদেশের একশ্রেণির টিভি–দর্শক। আর অতি সম্প্রতি শুধু বাংলাদেশের শ্রোতাদের জন্য ভারত একটি রেডিও স্টেশনও চালু করেছে। নিজের দেশের জন্য ভারতের এসব নীতি ও বিভিন্ন পদক্ষেপ দেখেও বাংলাদেশ সরকারের বোধোদয় হচ্ছে না। বাংলাদেশের মন্ত্রী ও নেতারা দুই দেশের মৈত্রীর জন্য শুধু বক্তৃতা করে বেড়াচ্ছেন। আর কাজ করে যাচ্ছে ভারত সরকার।আমাদের বোধোদয় হবে কবে?মুহাম্মদ জাহাঙ্গীর: মিডিয়া ও উন্নয়নকর্মী।ইহাতে মন্তব্য প্রদান বন্ধ রয়েছে
38		শরিফুল হাসান। ৫ সেপ্টেম্বর ২০১৬সংবাদ: পাবলিক বিশ্ববিদ্যালয় থেকে সম্মান ও স্নাতকোত্তর দুটি পরীক্ষাতেই তিনি প্রথম হন। ৩৪তম বিসিএস পরীক্ষা দিয়ে পেলেন প্রশাসন ক্যাডার। পরিবারের সবাই খুশি। কিন্তু একটি গোয়েন্দা সংস্থার নেতিবাচক প্রতিবেদনের কারণে গেজেটে নাম না ওঠায় চাকরিতে যোগ দিতে পারছেন না এই তরুণী।মোহাম্মদ উদ্দিনকী সাংঘাতিক! দেশ যাচ্ছে কোথায়? এ তো সাংবিধানিক মৌলিক অধিকারের সুস্পষ্ট লঙ্ঘন। কার বাবা–মা, ভাই–বোন কোন দল করে, সেটার সঙ্গে প্রার্থীর কী সম্পর্ক? আর প্রজাতন্ত্রের চাকরিতে নিয়োগ পাওয়ার জন্য তাঁকে আওয়ামীমনা কেন হতে হবে?মহম্মদ সালাউদ্দিনএসব জামায়াত তাবলিগের লোক সরকারি চাকরিতে ঢুকে দেশের সর্বনাশ করছে। এদের কোনোভাবেই চাকরিতে নেওয়া যাবে না, সে তাঁরা পরীক্ষায় যত ভালো ফলই করুক না কেন। গোয়েন্দারা এঁদের বিষয়ে নেতিবাচক প্রতিবেদন দিয়ে আমাদের খুবই উপকার করছেন।নাম প্রকাশে অনিচ্ছুকরাজনৈতিক কারণে কাউকে বাদ দিলে ছাত্রলীগের পোস্টধারীরা তাহলে কীভাবে নিয়োগ পেলেন? ৩৫তম বিসিএসসহ ৩৩ থেকে ৩৫তম বিসিএস পর্যন্ত ছাত্রলীগের পোস্টধারী কতজন নিয়োগ পেয়েছেন—এ রকম একটি প্রতিবেদন পেলে তা জানা যেত। ইহাতে মন্তব্য প্রদান বন্ধ রয়েছে
39		ঢাকা থেকে বগুড়ার দূরত্ব ২৩০ কিলোমিটার। স্বাভাবিক অবস্থায় চার ঘণ্টায় পৌঁছার কথা। কিন্তু গত শুক্রবার বিকেল পাঁচটায় কল্যাণপুর থেকে শ্যামলী পরিবহনের বাসে উঠতেই সড়কে যানজট। সাভার জাতীয় স্মৃতিসৌধ পর্যন্ত বাস চলছিল গায়ে গায়ে ধাক্কা দিয়ে। এরপর কিছুটা ফাঁকা হলেও বৃষ্টির কারণে গতি ছিল মন্থর। ফলে যখন বগুড়ার কেন্দ্রস্থল সাতমাথায় এসে বাস থামল, তখন রাত ১১টা। শহরটি বেশ পরিচ্ছন্ন, অন্তত ঢাকার সঙ্গে তুলনা করলে। অধিকাংশ দোকানপাট তখন বন্ধ থাকলেও রিকশা, অটোরিকশা ও ইজিবাইকের ভিড় চোখে পড়ার মতো।বাস থেকে নেমে রিকশাযোগে আমরা মফিজ পাগলার মোড়ে একটি হোটেলে গিয়ে উঠলাম। নিচের তিনতলায় দোকানপাট। ওপরে আবাসিক হোটেল ও রেস্তোরাঁ। বগুড়াকে বলা হয় উত্তরের প্রাণকেন্দ্র। ব্যবসা-বাণিজ্য, যোগাযোগ সব দিক থেকে এগিয়ে ছিল বগুড়া।হোটেলের ব্যবস্থাপককে জিজ্ঞেস করি, কেমন চলছে। বললেন, ব্যবসা-বাণিজ্য মোটামুটি। তবে বগুড়া থেমে আছে। থেমে থাকা বলতে তিনি গত নয় বছরে বগুড়ায় উন্নয়নকাজ হচ্ছে না, সেটাই বোঝালেন। বললেন, এই যে রাস্তাঘাট দেখছেন, সবই বিএনপি আমলের। এরপর তত্ত্বাবধায়ক সরকারের দুই বছর এবং আওয়ামী লীগের সাত বছর কোনো কাজ হয়নি। হোটেলে আসা আরও দু-চারজন অতিথির সঙ্গে কথা হলো। ব্যবসার কাজেই বগুড়ায় এসেছেন। তাঁরাও বগুড়ার যোগাযোগ সমস্যার কথা বললেন। ঢাকা থেকে আসতে পাঁচ–ছয় ঘণ্টা লেগে যায়। কিন্তু রাজশাহী, চট্টগ্রাম বা সিলেটে খুব কম সময়ে বিমানে যাওয়া যায়।শনিবার সকালে ম্যাক্স মোটেলে সাংবাদিক ও নাগরিক সমাজের কয়েকজন প্রতিনিধির সঙ্গে আলোচনাতেও বগুড়ার উন্নয়নের বিষয়টি গুরুত্ব পায়। বগুড়াবাসীর প্রধান দাবি কী—জিজ্ঞেস করলে তাঁরা বলেন, ব্যবসা-বাণিজ্যের প্রাণকেন্দ্র হিসেবে বগুড়ায় একটি বিমানবন্দর স্থাপন জরুরি। দূরত্ব যত কম হোক না কেন, সড়কপথে ঢাকায় যেতে অনেক সময় লাগে। দ্বিতীয় দাবি বিশ্ববিদ্যালয়। তৃতীয় দাবি সিটি করপোরেশন ও বিভাগ।বিভাগ নিয়ে বগুড়াবাসীর মধ্যে কিছুটা হতাশা আছে। তাঁদের কথা হলো, লোকসংখ্যা ও আয়তনের দিক থেকে বগুড়া অনেক বিভাগীয় শহর থেকে বড়। তারপরও সিটি করপোরেশন করা হয়নি। অথচ কুমিল্লা ও ফরিদপুরকে বিভাগ করার উদ্যোগ চলছে। এটিকে বগুড়ার প্রতি সরকারের বিমাতাসুলভ আচরণ বলে মনে করেন তাঁরা। উল্লেখ্য, বর্তমানে বগুড়ার লোকসংখ্যা প্রায় পাঁচ লাখ, আয়তন ৭০ বর্গকিলোমিটার।বগুড়া পৌরসভার মেয়র মাহবুবুর রহমান বিএনপি–দলীয়। আগের মেয়াদেও তিনি মেয়র ছিলেন। তবে কাউন্সিলর পদে এবার আওয়ামী লীগের পাল্লাই ভারী। অনেকের অভিযোগ, বিএনপি–দলীয় মেয়র হওয়ার কারণে বগুড়া বঞ্চিত হচ্ছে। পৌরসভার সঙ্গে সংশ্লিষ্ট একজন জানান, নয়টি ওয়ার্ড নিয়ে গঠিত পৌরসভা যে বরাদ্দ পায়, বগুড়াতেও সেই বরাদ্দ দেওয়া হয়। সে ক্ষেত্রে কাঙ্ক্ষিত উন্নয়ন হবে কীভাবে?তবে বগুড়ার নাগরিক আন্দোলনের একাধিক নেতা বলেছেন, বিএনপি আমলে রাস্তাঘাটের উন্নয়ন হলেও রাজনৈতিক কারণে প্রস্তাবিত বিশ্ববিদ্যালয়টি আটকে দেওয়া হয়েছিল। শেখ হাসিনার প্রথম সরকারের আমলে যে ১২টি প্রযুক্তি বিশ্ববিদ্যালয় স্থাপনের উদ্যোগ নেওয়া হয়েছিল, তার মধ্যে বগুড়ারও একটি ছিল। কিন্তু বিএনপি ক্ষমতায় এসে সেটি বাতিল করে দেয়। তখন বিএনপি নেতা তারেক রহমান নাকি বলেছিলেন, প্রযুক্তি বিশ্ববিদ্যালয় নয়, বগুড়ায় সাধারণ বিশ্ববিদ্যালয় হবে। কিন্তু গত দেড় দশকেও সেই বিশ্ববিদ্যালয় হয়নি। বগুড়ার বৃহত্তম শিক্ষাপ্রতিষ্ঠান সরকারি আজিজুল হক কলেজের শিক্ষার্থী সংখ্যা ৪০ হাজার। গত কয়েক  বছরে রাজশাহী বোর্ডের পরীক্ষায় বগুড়ার শিক্ষাপ্রতিষ্ঠানগুলো ভালো ফল করে আসছে। এ কারণে এখানে শিক্ষার্থীদের ভিড়ও বেশি। কিন্তু সরকারি স্কুল মাত্র দুটি। বগুড়াবাসীর দাবি, অন্তত আরও দুটি শিক্ষাপ্রতিষ্ঠানকে সরকারি করা হোক।বগুড়া বিভাগের দাবিও বেশ পুরোনো। এ নিয়ে বগুড়াবাসী অনেক আন্দোলন-সংগ্রামও করেছেন। তঁারা চান, বগুড়া, গাইবান্ধা, জয়পুরহাট ও সিরাজগঞ্জ নিয়ে নতুন বিভাগ হোক। বগুড়াবাসীর আরেকটি প্রধান দাবি বঙ্গবন্ধু সেতুর সঙ্গে রেলযোগাযোগ স্থাপন। তাঁরা মনে করেন, ঢাকার সঙ্গে সরাসরি রেলযোগাযোগ স্থাপিত হলে এখানকার শিল্প ও কৃষিপণ্য পরিবহন সহজতর হবে। যাত্রীরাও কম সময়ে, কম খরচে যাতায়াত করতে পারবেন।২০১৫ সালের নভেম্বরে প্রধানমন্ত্রী শেখ হাসিনা বগুড়া সফরকালে বলেছিলেন, বগুড়ায় বিশ্ববিদ্যালয়, রেলপথ, অর্থনৈতিক জোন—সবই হবে। তিনি এও বলেছিলেন যে বিএনপি উন্নয়ন করেনি, মানুষ মেরেছে। তাঁর সরকার সারা দেশের উন্নয়ন করবে, বগুড়াও বিমুখ হবে না। বগুড়াবাসী এখন প্রধানমন্ত্রীর সেই প্রতিশ্রুতির বাস্তবায়ন দেখতে চায়। প্রধানমন্ত্রীর সফরের পর নতুন রেললাইন স্থাপন নিয়ে কিছুটা তৎপরতা দেখা গেলেও দৃশ্যমান কিছু হয়নি। জমি অধিগ্রহণের কাজও এগোয়নি। তবে এই সরকারের আমলে আড়াই হাজার মেট্রিক টন ধারণক্ষমতাসম্পন্ন সাইলো স্থাপন করা হয়েছে। আগামী মাসে এটি উদ্বোধন হওয়ার কথা।বিকেলে প্রথম আলো অফিসে কথা হয় সচেতন নাগরিক কমিটির সভাপতি অধ্যাপক বজলুল করিম বাহার, নাট্যকর্মী তৌফিক হাসান ময়না, আইনজীবী আবদুল লতিফ, উন্নয়নকর্মী কে জি এম ফারুক ও এম এ খালেকের সঙ্গে। উপস্থিত​ ছিলেন প্রথম আলোর বগুড়া প্রতিনিধি আনোয়ার পারভেজও। বগুড়ার সাংস্কৃতিক কর্মকাণ্ড সম্পর্কে জানতে চাইলে তাঁরা বলেন, রাজনৈতিক নেতারা যখন খেয়োখেয়িতে ব্যস্ত, তখন বগুড়ার সংস্কৃতিকর্মীরা জঙ্গিবাদ ও মৌলবাদের বিরুদ্ধে জনগণের মধ্যে সচেতনতা গড়ে তুলতে পেরেছেন। তাঁরা নিয়মিত নাটক-অনুষ্ঠান করছেন। সকালে শহরের বিভিন্ন এলাকায় জঙ্গিবাদের বিরুদ্ধে কয়েকটি মানববন্ধন দেখলাম। বিভিন্ন শিক্ষাপ্রতিষ্ঠানের প্রচুর ছেলেমেয়ে তাতে অংশ নিয়েছে।বগুড়ার নাগরিক প্রতিনিধিরা জানালেন, এক বছর ধরে তাঁরা নবাববাড়ি উদ্ধারের আন্দোলন করছেন। এ ব্যাপারে প্রশাসনও সহায়তা করছে। কিন্তু আগে থেকেই একটি প্রভাবশালী মহল বাড়িটি দখলে নেওয়ার চেষ্টা চালিয়ে আসছে। এমনকি তারা নবাববাড়ির একজন প্রতিনিধির কাছ থেকে কথিত দলিলও করিয়ে নিয়েছে। এ কারণে সংস্কৃতিবিষয়ক মন্ত্রণালয় এটিকে জাতীয় ঐতিহ্য হিসেবে ঘোষণা করলেও দখ​েল নিতে পারেনি। বাড়ির সামনে সংস্কৃতি মন্ত্রণালয়ের ছোট্ট ফলকের পাশে কথিত ক্রেতার বিশাল ফলক ঝুলছে। এ ব্যাপারে বগুড়ার সংস্কৃতিসেবীরা সংস্কৃতিমন্ত্রী আসাদুজ্জামান নূরের সঙ্গেও বসেছেন। বগুড়ার যানজটের কথা উল্লেখ করে একজন ব্যবসায়ী জানালেন, এক দশক আগে সড়কগুলো যখন প্রশস্ত করা হয়েছিল, তখন শহরে এত যানবাহন ছিল না। এখন যানবাহন বেড়েছে। ফলে সড়কগুলো আরও প্রশস্ত করা প্রয়োজন। সাতমাথা মোড়ে প্রায়ই যানজট লেগে থাকে। তিনি বললেন, পঞ্চগড় থেকে বগুড়া হয়ে যে সড়কটি ঢাকা গেছে, এটি চার লেন হওয়া দরকার। গত সোমবার টিভির খবরে দেখলাম, সিরাজগঞ্জ থেকে পলাশবাড়ী হয়ে রংপুর পর্যন্ত চার লেন হচ্ছে। এটি কেবল বগুড়াবাসী নয়, গোটা উত্তরাঞ্চলের জন্যই সুসংবাদ।তৌফিক হাসান ময়নার মতে, বিএনপি আমলে উন্নয়নের নামে অনেক অঘটনও ঘটেছে, যার জ্বলন্ত উদাহরণ বগুড়া কেন্দ্রীয় শহীদ মিনার। সারা দেশে শহীদ মিনারের যে শিল্প-সৌন্দর্য ও নকশা, তার থেকে এটি ভিন্ন ও বেঢপ আকৃতির। বগুড়াবাসীর দাবি, এটি ভেঙে নতুন শহীদ মিনার নির্মাণ করা হোক। থমসন হল উদ্ধার করে বগুড়ায় একটি আধুনিক মিলনায়তন স্থাপন করা হোক। তাতে সংস্কৃতিচর্চার সুযোগ বাড়বে।বগুড়াবাসীর দুঃখ করতোয়া নদী। এককালের ব্যবসা-বাণিজ্যের প্রধান বাহন এই নদীটি দখল হয়ে যাচ্ছে। বিভিন্ন স্থানে ভরাট করে অবৈধ স্থাপনা নির্মাণ করা হচ্ছে। আর এই দখলবাজিতে নেতৃত্ব দিচ্ছেন ক্ষমতাসীন দলের নেতা-কর্মীরাই।বগুড়ার রাজনীতি কেমন চলছে? এর জবাবে নাগরিক সমাজের একজন প্রতিনিধি জানালেন, বিএনপির ঘাঁটি বলে পরিচিত বগুড়ায় বিএনপির অবস্থা ভালো নয়। আর আওয়ামী লীগ আছে দখলবাজি ও চাঁদাবাজিতে ব্যস্ত। সংগঠন নিয়ে কেউ ভাবছেন না। তাঁর মতে, বিএনপির জেলা সভাপতি সাইফুল ইসলাম তারেক রহমানের অত্যন্ত আস্থাভাজন। আবার তিনি আওয়ামী লীগ, শ্রমিক লীগ ও প্রশাসনের সঙ্গে তাল মিলিয়ে চলেন। দলের অনেক ত্যাগী নেতা-কর্মী নিষ্ক্রিয় হয়ে গেছেন। ১ সেপ্টেম্বর  বিএনপি যে সমাবেশ ও মিছিল করেছে, তাকে অনেকে ফটোসেশন বলে অভিহিত করেছেন। বিএনপির বেহাল অবস্থার জন্য মূলত হঠকারী রাজনীতিই দায়ী। ২০১৫ সালের ৫ জানুয়ারি শান্তিপূর্ণ মিছিল থেকে পুলিশের ওপর পেট্রলবোমা নিক্ষেপ করা হলে চার–পাঁচজন মানুষ মারা যান। অসংখ্য গাড়ি পোড়ানো হয়। এরপর বিএনপির নেতা–কর্মীদের বিরুদ্ধে ব্যাপক ধরপাকড় চলে, অনেকে কারারুদ্ধ হন। তবে জেলা সভাপতি ও সাধারণ সম্পাদক নিরাপদেই ছিলেন বলে বগুড়ার সাংবাদিক বন্ধুরা জানালেন।অভিযোগ আছে, ওয়ার্ড কমিটি, সম্মেলনে প্রতিনিধি মনোনয়ন, পৌরসভা ও উপজেলা নির্বাচনে মনোনয়ন পেতে জেলা নেতাদের প্রচুর অর্থ দিতে হয়েছে। এতে প্রমাণিত হয়, ক্ষমতাসীন দলের পাশাপাশি বিরোধী দ​লও পিছিয়ে নেই। বগুড়ায় আওয়ামী লীগের সাংগঠনিক অবস্থা বরাবরই নাজুক। পূর্ণাঙ্গ কমিটি নেই। অপূর্ণ কমিটির সভাপতি মমতাজ উদ্দিনের একক কর্তৃত্বে দল চলে। চেম্বার থেকে ডায়াবেটিক সমিতি—সবখানে ক্ষমতাসীনদের দখলবাজি চলছে। আর পরিবহন খাত পুরোটাই শ্রমিক ও যুবলীগের নিয়ন্ত্রণে। এক হিসাবে জানা যায়, প্রতিদিন বগুড়ায় তিন হাজার বাস–ট্রাক চলে এবং প্রতিটি যানবাহন থেকে গড়ে ২০০ টাকা চাঁদা তোলা হয়। সে ক্ষেত্রে বছরে চাঁদার পরিমাণটি সহজেই অনুমান করা যায়।বগুড়ায় সাতটি আসনের মধ্যে মাত্র দুটি আওয়ামী লীগের সাংসদ—আবদুল মান্নান ও হাবিবুর রহমান। বাকি পাঁচটির একটি জাসদ ও চারটি জাতীয় পার্টির। সাংসদেরা দলের নেতা–কর্মীদের খুব একটা পাত্তা দেন না। প্রশাসনের যোগসাজশে তঁারাই সবকিছু করেন।বগুড়ার বিভিন্ন শ্রেণি-পেশার মানুষের সঙ্গে কথা বললে তাঁরা স্বীকার করেন, বিএনপির সময় তারেক রহমানের উদ্যোগে বগুড়ার উন্নয়ন হয়েছে। আবার দলের বর্তমান দুরবস্থার জন্যও তিনি দায়ী। বিএনপি আমলে চম্পা মহল দ্বিতীয় হাওয়া ভবন হিসেবে পরিচিতি লাভ করে।জামায়াতে ইসলামীর অবস্থা কী জানতে চাইলে একজন বললেন, স্থানীয় জামায়াতের সঙ্গে বিএনপির দূরত্ব বাড়ছে। জামায়াত কাজ করে গোপনে। মিছিল, সমাবেশ নেই। স্থানীয় আওয়ামী লীগের নেতা–কর্মীদের সঙ্গে সমঝোতা করেই জামায়াত নেতাদের হাসপাতাল, কোচিং সেন্টার ও শিক্ষাপ্রতিষ্ঠানগুলো চালু আছে। গত নির্বাচনে পাঁচটি উপজেলায় জামায়াতের প্রার্থীরা চেয়ারম্যান নির্বাচিত হয়েছেন।নানা প্রতিকূলতা সত্ত্বেও বগুড়া শিল্পায়নে এগিয়ে আছে। বগুড়ায় ছোট-বড় মিলিয়ে ৩০টি পাটকল, ২টি কাগজকল ও ১টি সিমেন্ট কারখানা আছে। ক্ষুদ্র ও মাঝারি শিল্পের মধ্যে কৃষিসরঞ্জাম, শ্যালো মেশিন, ধানমাড়াই কল, টাইলস, পোলট্রি ফিড এবং ইজিবাইক কারখানা চালু রয়েছে। ২০১৫ সালে টর্নেডোতে পোলট্রি শিল্পে বিপর্যয় হলেও সেগুলো আবার ঘুরে দাঁড়িয়েছে।সোহরাব হাসান: কবি, সাংবাদিক।sohrabhassan55@gmail.comইহাতে মন্তব্য প্রদান বন্ধ রয়েছে
40		নিজস্ব প্রতিবেদক। ২৯ আগস্ট ২০১৬সংবাদ: রামপাল তাপবিদ্যুৎ প্রকল্প বাতিল ও সুন্দরবন রক্ষার আন্দোলনে বিএনপির সঙ্গে কোনো ঐক্য না করার ঘোষণা দিয়েছে তেল-গ্যাস-খনিজ সম্পদ ও বিদ্যুৎ-বন্দর রক্ষা জাতীয় কমিটি। এই প্রকল্প পুনর্বিবেচনার চিন্তা করলে তাঁরা প্রধানমন্ত্রী শেখ হাসিনার সঙ্গে সরাসরি আলোচনাতেও রাজি বলে জানিয়েছেন।মো. আবু বকর (আহাদ) কেন? এ দেশের জনগোষ্ঠীর বিশাল অংশ বিএনপিকে সমর্থন করে। তারা চাইলে আপনারা না করার কে? নাকি এই আন্দোলনে শুধু নিজেরাই ক্রেডিট নেবেন, চিন্তা করেছেন? নাকি মনে করেছেন, রাস্তাঘাটে কিংবা ফেসবুকে এই প্রকল্পবিরোধী সবাই আপনাদের লোক?বিবেকচরম দেশবিরোধী রামপাল চুক্তি বাস্তবায়িত হবে না। তবে মনে রাখা দরকার, গণতন্ত্রের অনুপস্থিতির কারণেই এ রকম একতরফা চুক্তিগুলো হয়ে থাকে। মানুষের ভালোবাসায় সিক্ত সরকার মানুষের বিরুদ্ধে যেতে পারে না।রূপমবর্তমান জনগণের সরকারই ভালো জানে, কোনটা ভালো আর কোনটা ক্ষতিকর। সুন্দরবনের ক্ষতি হবে না, তাই রামপাল বিদ্যুৎকেন্দ্র হবে বলেই শেখ হাসিনা আশ্বস্ত করেছেন। আমাদের বিদ্যুৎ চাহিদা মেটাতে সরকারের এই পদক্ষেপকে সম্পূর্ণ সমর্থন দিয়ে যাচ্ছি।ইহাতে মন্তব্য প্রদান বন্ধ রয়েছে
41		চুয়াডাঙ্গার দামুড়হুদা উপজেলা থেকে গত ২৯ জুলাই অপহরণ করা হয়েছিল চুয়াডাঙ্গা ভি জে সরকারি উচ্চবিদ্যালয়ের অষ্টম শ্রেণির ছাত্র মাহফুজ আলম সজীবকে (১৪)। এক মাস পর একটি সেপটিক ট্যাংকে মিলল সজীবের গলিত লাশ। অপহরণের পর দুর্বৃত্তরা তার পরিবারের কাছে ২০ লাখ টাকা চাঁদা দাবি করেছিল। পরিবার সেই টাকা দিতে পারেনি। তাই মাহফুজকে খুন করে লাশ সেপটিক ট্যাংকে ফেলে দেওয়া হয়। এতেই ক্ষান্ত হয়নি অপহরণকারীরা। ট্যাংকের মুখে স্ল্যাব বসিয়ে ঢালাই করে দেয় তারা। ১ সেপ্টেম্বর প্রথম আলোয় সজীব হত্যাকাণ্ডের খবরটি প্রকাশিত হয়। কী নির্মম এই হত্যাকাণ্ড। টাকার লোভ মানুষকে কী রকম পাষণ্ড করে তোলে!বাংলাদেশ শিশু অধিকার ফোরামের (বিএসএএফ) তথ্য অনুযায়ী, গত চার বছরে ৪৭০ শিশুকে অপহরণ করা হয়েছে। এর মধ্যে ১১৫ শিশুকে অপহরণের পর হত্যা করা হয়।সাধারণত দেখা যায়, দুটি কারণে অপহরণের ঘটনা ঘটে। প্রথমত, টাকার জন্য। দ্বিতীয়ত, প্রতিহিংসার বশবর্তী হয়ে। বেশির ভাগ ক্ষেত্রে দেখা যায়, অপহরণকারীরা শিশুদের টার্গেট করছে। কিন্তু কেন। তারা সেভাবে প্রতিরোধ করতে পারে না বলে? টাকা না পেলেই শিশুকে হত্যা করতে হবে কেন? অনেক সময় টাকা দিয়েও শিশু উদ্ধার হয় না। অপহরণকারীরা টাকাও নেয়, শিশুদেরও মেরে ফেলে। কী ভয়ংকর কথা!বেশির ভাগ ক্ষেত্রে দেখা যায়, নিকটাত্মীয় ও এলাকার লোকজন শিশু অপহরণের সঙ্গে জড়িত থাকে।গত ৩০ জানুয়ারি কেরানীগঞ্জে অপহৃত হয় ১১ বছরের শিশু আবদুল্লাহ। অপহরণের পাঁচ দিন পর গত ২ ফেব্রুয়ারি দুপুরে কেরানীগঞ্জের মুগার চর এলাকার এক​টি বাড়ির ড্রাম থেকে আবদুল্লাহর গলিত লাশ উদ্ধার করে পুলিশ। অপহরণকারীরা আবদুল্লাহর পরিবারের কাছে পাঁচ লাখ টাকা মুক্তিপণ চেয়েছিল। তার পরিবার দুই লাখ টাকাও দিয়েছিল। কিন্তু তাতে মুক্তি মেলেনি আবদুল্লাহর। পরে জানা গেল, মায়ের মামা, অর্থাৎ আবদুল্লাহর নানা এই অপহরণ ও হত্যাকাণ্ড ঘটিয়েছে।গত ফেব্রুয়ারি মাসের ঘটনা। হবিগঞ্জের বাহুবল উপজেলার ভাদেশ্বর ইউনিয়নে সুন্দ্রাটিকি গ্রামের চার শিশুকে অপহরণ করে দুর্বৃত্তরা। অপহরণের পাঁচ দিন পর ১৭ ফেব্রুয়ারি মাটি খুঁড়ে চার শিশুর লাশ উদ্ধার হয়। পারিবারিক বিরোধের জেরে এই হত্যাকাণ্ড ঘটে।এ রকম আরও যে কত শিশু অপহৃত হয়েছে এবং হত্যাকাণ্ডের শিকার হয়েছে, তার কোনো ইয়ত্তা নেই। অনেকে শিশু অপহরণকে টাকা রোজগারের সহজ উপায় হিসেবে বেছে নিয়েছে।আইনশৃঙ্খলা রক্ষাকারী বাহিনীর এক সদস্যের বিরুদ্ধেও অপহরণের সঙ্গে জড়িত থাকার প্রমাণ পাওয়া গেছে। তিনি হচ্ছেন পুলিশের কনস্টেবল এবাদুর রহমান। তিনি সিলেটে গত বছর আবু সাঈদ নামে নয় বছরের এক শিশুকে অপহরণ করে তার পরিবারের কাছে মুক্তিপণ দাবি করেন। মুক্তিপণ পেয়েও তিনি আবু সাঈদকে নির্মমভাবে হত্যা করেন। একজন পুলিশ সদস্য যদি এ ধরনের অপরাধ করেন, তাহলে সাধারণ মানুষ কার কাছে নিরাপত্তা চাইবে?কেন এই নির্মমতা? কেন এই পাশবিকতা? অপরাধ বিশেষজ্ঞদের মতে, সামাজিক অস্থিরতা, মূল্যবোধের অবক্ষয়, বিচারহীনতা কিংবা বিচারে ধীরগতির সংস্কৃতি ও ইন্টারনেটের প্রসারের কারণে ঘটছে এ ধরনের ঘটনা।এ ধরনের ঘটনা রোধে সরকার ও আইনশৃঙ্খলা রক্ষাকারী বাহিনীর সদস্যদের আরও কার্যকর ভূমিকা রাখতে হবে। অপরাধীর শাস্তি নিশ্চিত করার পাশাপাশি একজন মানুষের অপরাধী হয়ে ওঠাও ঠেকাতে হবে। পরিবার থেকে শিশুকে সঠিক শিক্ষা দিতে হবে, পারিবারিক বন্ধন দৃঢ় করতে হবে। সন্তান কাদের সঙ্গে মিশছে, তা দেখতে হবে বাবা-মাকে। তাহলে হয়তো কমতে পারে এই অপরাধপ্রবণতা।রোকেয়া রহমান: সাংবাদিক ইহাতে মন্তব্য প্রদান বন্ধ রয়েছে
42		নিজস্ব প্রতিবেদক | ৩০ আগস্ট ২০১৬সংবাদ: মুক্তিযুদ্ধ চলাকালে মানবতাবিরোধী অপরাধের দায়ে মৃত্যুদণ্ডের চূড়ান্ত রায় পুনর্বিবেচনা (রিভিউ) চেয়ে জামায়াতে ইসলামীর কেন্দ্রীয় নির্বাহী পরিষদের সদস্য মীর কাসেমের করা আবেদন গতকাল মঙ্গলবার খারিজ করেন দেশের সর্বোচ্চ আদালত। প্রধান বিচারপতি সুরেন্দ্র কুমার সিনহার নেতৃত্বাধীন আপিল বিভাগের পাঁচ সদস্যের বেঞ্চ এ রায় ঘোষণা করেন।প্রবালএকাত্তরে ঘাতকদের সর্বশেষ ‘পালের গোদার’ ফাঁসির রায়ের মাধ্যমে একটি বড় চাপ্টার শেষ হলো। এই শীর্ষস্থানীয় ঘাতক প্রচুর অর্থ খরচ করেছিলেন বিচারের কাজে বাধা সৃষ্টি করার জন্য। কোনো কিছুই শেখ হাসিনাকে লক্ষ্যচ্যুত করতে পারেনি। জয়তু শেখ হাসিনা। তিনি না থাকলে এই ঘাতকদের বিচার কেউ করত না।মো. শফিকুর রহমানএখন শুধু ফাঁসি কার্যকরের পালা, তার চ্যাপ্টার শেষ হওয়ার সময়। সবচেয়ে বেশি লবিং করে টাকা খরচ করছেন এই যুদ্ধাপরাধী।বাবরবেচারার আমও গেল, সঙ্গে ছালাও গেল। কাজের কাজ কিছুই করতে পারেননি।ইহাতে মন্তব্য প্রদান বন্ধ রয়েছে
43		প্রাকৃতিক বা মানবসৃষ্ট দুর্যোগের পর এসবের কারণ ও ফলাফল নিয়ে নতুন নতুন গবেষণা ও বিশ্লেষণ উঠে আসে। এখন বিশ্বের অন্যতম প্রধান সমস্যা হয়ে উঠেছে জঙ্গি তৎপরতা। সন্ত্রাসে জড়িয়ে পড়া কিশোর-তরুণদের অবস্থা ও অবস্থান, তাদের মানসিকতা, শিক্ষা, বন্ধুত্ব, পরিবারের ভূমিকা ইত্যাদি নিয়ে দেশি-বিদেশি সংবাদমাধ্যমে আলোচনার ঝড় উঠেছে। সন্তান সন্ত্রাসী হয়ে ওঠার পেছনে পারিবারিক বন্ধনের শৈথিল্যকেও দায়ী করা হচ্ছে। কিন্তু প্রশ্ন হচ্ছে উন্নয়ন-শিল্পায়ন-বিশ্বায়নের এ যুগে নাগরিক জীবনে অণু পরিবার ব্যবস্থা যেখানে প্রায় অবশ্যম্ভাবী, সেখানে সন্তানদের সঙ্গদানের জন্য সময় দেওয়া বাস্তবে কতটা সম্ভব?যৌথ পরিবারের ভালো ও মন্দ দিক দুটোই রয়েছে। যৌথ পরিবার ভাঙনের শুরুতে আমার সাজানো বাগান শুকিয়ে গেল বলে প্রফুল্ল রায় তাঁর নাটকে বুক চাপড়ে কান্নাকাটি করেছেন। তাঁর সে নাটকের মঞ্চায়নের সফলতা বা দর্শকপ্রিয়তা নিয়ে কোনো সন্দেহ নেই। কিন্তু তাতে কি ভাঙন ঠেকানো গেছে? গ্রাম পুড়লে দেবালয় এড়ায়? এককালে যৌথ পরিবারে বাস করা আজকের প্রবীণদের অনেকেই পুরোনো দিনের কথা মনে করে স্মৃতিকাতর হয়ে পড়েন। বলেন আহা! কী দিন কাটিয়েছি আমরা! দুপুরে একসঙ্গে পঁচিশটা পাত পড়ত। ঈদে-উৎসবে পুরো বাড়ি যেন মেলার ময়দান। মনে আছে, আমাদের যৌথ পরিবারে বিবাহিত ফুফুরা একসঙ্গে তাঁদের ছেলেমেয়েদের নিয়ে বেড়াতে আসতেন। ফুফাতো ভাইবোনদের আগমনবার্তার আনন্দেই আমাদের রাতে ঘুম হতো না। আসার পর তো আর কথাই নেই। ফুফুরা বাপের বাড়ি নাইওরে আসতেন দু-এক মাস আরাম করার জন্য। আমরা খেলাধুলা, গল্পগুজব, গান, নাটক, গল্পের বই নিয়ে মেতে থাকতাম। কিন্তু ওই রাবণের গুষ্টির রান্নার আয়োজন, রান্না, খাওয়ানো, গোছানো, পিঠে পুলি তৈরি এমনকি শ্বশুরবাড়ি ফিরে যাওয়ার আগে ফুফুদের জন্য চিড়া-মুড়িমুড়কি-নাড়ু-আচার-মসলা বানিয়ে বস্তা বাঁধতে হতো আমাদের মা-চাচিদের। তাঁরা চলে যাওয়ার পর মা-চাচিরা রীতিমতো শয্যাশায়ী হয়ে পড়তেন। আবার অন্যদিকে ফুপুরাও শ্বশুরবাড়িতে তাঁদের ননদদের জন্য প্রাণপাত করতেন। তার মানে যত মানসিক ও শারীরিক যন্ত্রণা সবই নারীর।প্রফুল্ল রায় যতই কান্নাকাটি করুন, সময়ের প্রয়োজনে অণু পরিবার বানের জলের মতো অবিরল গতিতে নগরজীবনে প্রবেশ করেছে এবং অনবরত করছে। বিশ্বব্যাংকের ২০১০ সালের তথ্য অনুযায়ী, বাংলাদেশের মোট শ্রমশক্তির ৩৯ দশমিক ৯ শতাংশ নারী। তৈরি পোশাকশিল্প খাতে ৩০ লাখ শ্রমিকের ৯০ শতাংশই নারী, যাঁরা শহরে বাস করেন। কর্মজীবী বিবাহিত নারীদের সন্তানেরা শিক্ষার্থী। যেসব নারী রোজগেরে নন, তাঁরা সন্তানদের স্কুলে ঢুকিয়ে মাদুর বিছিয়ে ছুটি পর্যন্ত বসে থাকেন, যাঁরা কাছেপিঠে থাকেন তাঁরা বাসার কাজ সেরে নিতে আসেন। অফিস বা ব্যক্তিগত গাড়ি ব্যবহারকারীর সংখ্যা খুবই কম, সন্তানদের স্কুলে আনা-নেওয়া করা বাবার সংখ্যা আরও কম। কারণ, বাবাদের অফিস-আদালতে কাজ করতেই নাভিশ্বাস উঠে যায়।বাড়ি ফিরে তাঁদের একটু আরাম না করলে চলে? কিন্তু কর্মজীবী নারীর সে উপায় নেই। সমাজসৃষ্ট শ্রম বিভাজনের জাঁতাকলে পড়ে তাঁকে ঘরে-বাইরে সবখানেই কাজ করতে হয়। তাহলে সন্তানদের সময় দেবেন কারা? সময় দেওয়ার কী আছে? টিভি, কার্টুন, স্মার্টফোন, ট্যাব, ইন্টারনেট আছে না? এগুলো নিয়েই তো তারা দিব্যি আছে। তা ছাড়া স্কুল আর কোচিং করেই তারা হাঁপিয়ে ওঠে, মা-বাবার সঙ্গে কাটানোর মতো সময় কোথায় তাদের?ফেসবুকের বদৌলতে গণমাধ্যমে না আসা সংবাদও খুব দ্রুত ছড়িয়ে পড়ে। যেমন, এক প্রাথমিক বিদ্যালয়ের ছাত্রী একটা প্ল্যাকার্ড হাতে বাবা-মা, এবারের ঈদের কেনাকাটায় টাকা চাই না, সময় চাই লিখে দাঁড়িয়ে আছে। অন্যদিকে মা-বাবাদের এসব নিয়ে জিজ্ঞাসা করলে তাঁরা বলেন, টাকাপয়সা কামাই করছি তো ওদের জন্যই। শুধু সময় খেলে পেট ভরবে? আবার সব বয়সের ছেলেমেয়েই মা-বাবার অতিরিক্ত সময় দেওয়াটাকে ভালোভাবে নেয়, তা-ও বলা যাবে না। কারণ, সমবয়সী বন্ধুর চাহিদা মেটানো মা-বাবার পক্ষে সম্ভব নয়।দেখা গেল, মা সন্তানের সামনে বসে বেদবাক্য আওড়ে যাচ্ছেন, আর সন্তান মোবাইল বা আইপ্যাডে চোখ রেখে ক্রমাগত হুঁ-হাঁ করে যাচ্ছে। একদিন বিকেলে এক মা তাঁর চার-পাঁচ বছরের শিশুকে নিয়ে হাঁটছিলেন। শিশুটি মাকে ক্রমাগত এটা-ওটা জিজ্ঞাসা করে যাচ্ছে। মায়ের এক কানে মোবাইল, আরেক হাতে তসবি। তাঁর মনোযোগ নষ্ট করে দেওয়ার জন্য তিনি মাঝে মাঝেই সন্তানের মাথায় চাঁটি মারছিলেন। কর্মজীবী মা বলবেন, সারা দিন খেটেখুটে বাড়ি ফিরে আবার রাঁধতে বসি। তারপর খাওয়ানো, ধোয়াধুয়ি। বাচ্চাদের সময় দেব কখন? গৃহব্যবস্থাপক মায়েরা বলেন, যাদের সময় দেব তাদেরই-বা সময় কোথায়? তাদের হয় স্কুল, নয় কোচিং, নয় প্রাইভেট। বাবারা কী বলেন? বাচ্চারা মায়ের সঙ্গেই বেশি স্বচ্ছন্দ। বাবাদের সান্নিধ্য ওদের এমন পছন্দ নয়।কিন্তু সময় বের করা আসলে কঠিন নয়। রবীন্দ্রনাথকে শুধু লেখালেখি ছাড়াও হাজারো সামাজিক-সাংস্কৃতিক অঙ্গনে সংশ্লিষ্ট থাকতে হয়েছে। তাই বলে কি তিনি কখনো লেখালেখির সময় পাচ্ছিনে বলেছেন? খ্যাতিমান এক লেখকের লেখা আদায় করে নেওয়ার জন্য জনৈক প্রকাশক সব ব্যয় বহন করে তাঁকে কোনো নিরিবিলি স্বাস্থ্যকর স্থানে পাঠিয়েছিলেন। দুই মাস পর লেখা আদায় করতে গিয়ে এক পাতা লেখাও পাননি। নিরবচ্ছিন্ন অবসরও সৃষ্টিশীলতার অন্তরায়।আমরা বাঙালি জাতি আড্ডাপ্রিয়। নির্ভেজাল আড্ডা মারি। অবশ্য আড্ডা থেকে তাৎক্ষণিক লাভ না হলেও সৃষ্টিশীল মানুষ তঁাদের শিল্প-সাহিত্যের জন্য অনেক রসদ পেয়ে যান বলে দাবি করেন। কয়েক দিন আগে এ দেশে বেড়াতে আসা মেলিসা টেনিসন নামের মার্কিন এক তরুণ বিশ্ববিদ্যালয় শিক্ষককে আড্ডার জন্য বাসায় ডাকলাম। সবাই গোল হয়ে বিছানায় বসে আড্ডার প্রস্তুতি নিচ্ছি, মেলিসা তার জাদুর ঝুলি খুলে বসল। হাত-কান-গলার গয়না বানানোর হাজারটা খুচরো জিনিস মেলে ধরল। সবাইকে বলল যে যার খুশিমতো হাতে গয়না বানাও আর মুখে আড্ডা পেটাও। প্রবাদে আছে, সাধারণ মানুষ সময় কাটায় আর বুদ্ধিমানেরা সময় ব্যবহার করে ।প্রথম আলোয় গত ২৫ আগস্ট প্রকাশিত মুহাম্মদ জাহাঙ্গীরের শিক্ষাপ্রতিষ্ঠানে সাংস্কৃতিক ক্লাস লেখাটি এ প্রসঙ্গে বিশেষভাবে উল্লেখযোগ্য। অধ্যাপক আবদুল্লাহ আবু সায়ীদের ভ্রাম্যমাণ পাঠাগারে সম্পৃক্ত হতে ছেলেমেয়েদের উৎসাহিত করতে হবে। কেবল জিপিএ–৫ পাওয়ার জন্য পাঠ্যবইয়ের বাইরে অন্য কোনো বই পড়তে না দিলে যত ভালো রেজাল্টই হোক, প্রত্যাশিত উচ্চশিক্ষার স্বপ্নপূরণ কঠিন হয়ে দাঁড়ায়। খেলাধুলা ও অন্যান্য সাংস্কৃতিক কর্মকাণ্ড মানবিক বিকাশের সহায়ক। মানবিকতাহীন পাণ্ডিত্য সমাজের সম্পদ না হয়ে আপদে পরিণত হয়। একইভাবে উগ্র ধর্মান্ধ মানুষের মধ্যেও ধর্মজ্ঞানের পাণ্ডিত্য তাকে মানবিকতার দীক্ষা থেকে বঞ্চিত করে।এ ব্যস্ততার যুগে প্রয়োজনের বাইরে এতসব করার সময় কোথায় যাঁরা বলেন, বিখ্যাত লেখক এইচ জ্যাকসন ব্রাউন তাঁদের বলেন, বোলো না যে তুমি সময় পাও না। কারণ, প্রতিদিন তুমি যে কয় ঘণ্টা সময় পাও, ঠিক সে কয় ঘণ্টাই পেয়েছিলেন হেলেন কেলার, মাইকেল অ্যাঞ্জেলো, মাদার তেরেসা, লেওনার্দো দা ভিঞ্চি, টমাস জেফারসন ও আলবার্ট আইনস্টাইন। পরিবারে সন্তানদের গুণগত সময় দেওয়ার কথাও বিশেষজ্ঞরা বলে থাকেন। আবার কেবল সন্তানদেরই সময় দিয়ে সংস্কৃতিমান করে তুললে হবে না, বাবা-মা বা অভিভাবকদের পারস্পরিক সম্পর্কেও সুসময় বিরাজ রাখা বাঞ্ছনীয়।উম্মে মুসলিমা: কথাসাহিত্যিক।muslima.umme@gmail.comইহাতে মন্তব্য প্রদান বন্ধ রয়েছে
44		আজ ১ সেপ্টেম্বর কলকাতার রবীন্দ্র সদনের উন্মুক্ত প্রাঙ্গণে শুরু হচ্ছে ১০ দিনব্যাপী বাংলাদেশ বইমেলা কলকাতা । ষষ্ঠবারের মতো অনুষ্ঠিত হতে যাচ্ছে এই বইমেলা। এবারের মেলার প্রতিপাদ্য বইয়ের বন্ধুত্ব সীমানা ছাড়িয়ে । সত্যিই তো, জ্ঞানের আধার যে বই, সে তো কোনো ভৌগোলিক সীমানার মধ্যে আবদ্ধ থাকতে পারে না।প্রশ্ন হচ্ছে, কেন এই বইমেলা? এই প্রশ্নের উত্তরে এককথায় বলা যায়, বাংলাদেশের বই এবং লেখকদের ভারতের পশ্চিমবঙ্গে পরিচিত করানোর উদ্দেশ্যেই এই আয়োজন। এটা তো দিবালোকের মতোই স্পষ্ট যে পশ্চিমবঙ্গের বই ও পত্রিকা বাংলাদেশে সহজেই পাওয়া যাচ্ছে। পশ্চিমবঙ্গের লেখকেরাও এ দেশের পাঠকদের কাছে পরিচিত। প্রবীণ কথাসাহিত্যিক, কবি, প্রাবন্ধিক তো বটোই; পশ্চিমবঙ্গ থেকে প্রকাশিত ছোট কাগজ এবং পত্রিকাগুলোর শারদীয় সংখ্যায় প্রকাশিত নতুন কোনো লেখকের লেখা ভালো লাগলে এ দেশের পাঠক আগ্রহভরে বইয়ের স্টলগুলোতে তাঁদের বইয়ের খোঁজ করেন। এর বিপরীত চিত্র দেখা যায় কলকাতা তথা পশ্চিমবঙ্গে। সেখানে বাংলাদেশের বই ও পত্রিকা সহজলভ্য নয়।বাংলাদেশের হাতে গোনা অল্প কয়েকজন কথাসাহিত্যিক, কবি ও প্রাবন্ধিক পরিচিত ওখানকার পাঠকদের কাছে। তাই পশ্চিমবঙ্গের পাঠকেরা যাতে বাংলাদেশের বই সহজে পেতে পারেন এবং এ দেশের নবীন-প্রবীণ লেখকদের লেখার সঙ্গে পরিচিত হতে পারেন বা একটি ধারণা পেতে পারেন—এই উদ্দেশ্যেই মূলত বাংলাদেশ বইমেলা কলকাতা র আয়োজন করা হচ্ছে। এই আয়োজন তখনই সফল হবে, যদি আমরা গ্রন্থসেতু নির্মাণ করতে পারি। বলাই বাহুল্য, এ ক্ষেত্রে বাংলাদেশ ও পশ্চিমবঙ্গের লেখক, পাঠক, প্রকাশক, সমালোচক ও নীতিনির্ধারকদের তাৎপর্যপূর্ণ ভূমিকা থাকতে হবে।বিষয়টির একটু ব্যাখ্যা প্রয়োজন। বাংলাদেশ ও পশ্চিমবঙ্গের লেখকেরা যদি পরস্পরের লেখা সম্পর্কে স্পষ্ট ধারণা রাখেন এবং তা স্বদেশের পাঠকদের জানান, তাহলে বাংলাদেশ ও পশ্চিমবঙ্গের লেখক এবং তঁাদের বইয়ের একটি পরিচিতি গড়ে উঠবে। উদাহরণ দিয়ে বলা যায়, গত শতকের সত্তরের দশকের প্রথমার্ধে সেই সময়ের উদীয়মান তরুণ লেখক হুীমায়ূন আহমেদের একটি উপন্যাস পড়ে ভালো লাগার পরিপ্রেক্ষিতে সেই বইটি সম্পর্কে দেশ পত্রিকায় লিখেছিলেন সুনীল গঙ্গোপাধ্যায়। একইভাবে এ দেশের গল্পকার হাসান আজিজুল হক সম্পর্কেও পশ্চিমবঙ্গের সাহিত্য সমালোচকেরা নানা সময়ে নানা লেখা লিখেছেন। ফলে এই দুজন কথাসাহিত্যিকের অনুরাগী পাঠকগোষ্ঠী পশ্চিমবঙ্গে গড়ে উঠেছে।প্রকাশকদের ভূমিকা সম্পর্কে বলা যায় যে তাঁদের পেশাদার ও আন্তরিক হতে হবে। এমন কোনো কাজ বা কর্মকাণ্ড তাঁরা করবেন না, যাতে বাংলাদেশ কিংবা পশ্চিমবঙ্গের বইয়ের মূল প্রকাশকেরা ক্ষতিগ্রস্ত হন। একসময় গত শতকের সত্তর-আশির দশকে বাংলাদেশের বটতলার প্রকাশকেরা পশ্চিমবঙ্গের জনপ্রিয় লেখকদের (ফাল্গুনী, নীহার, আশুতোষ, নিমাই, সুনীল, শীর্ষেন্দু, সমরেশ) অসংখ্য নকল বই প্রকাশ করেছিলেন।পাশাপাশি আবার ওই সময়েই নওরোজ সাহিত্য সংসদের (নসাস) মতো পেশাদার প্রকাশক সত্যজিৎ রায়ের বই তাঁর অনুমতিক্রমে প্রকাশ করেছিলেন। ভারতের পশ্চিমবঙ্গে তখন অসাধু প্রকাশকের অস্তিত্ব ছিল না। কিন্তু দুর্ভাগ্যবশত সম্প্রতি এমন প্রকাশকের কথা আমরা জানি, যিনি বিনা অনুমতিতে হুেমায়ূন আহমেদ, গোলাম মুরশিদসহ কয়েকজন লেখকের বই প্রকাশ করেছেন এবং সেসব বই দেদার বিক্রি হচ্ছে কলেজ স্ট্রিট থেকে শিয়ালদহ পর্যন্ত। এতে বইগুলোর মূল প্রকাশক ক্ষতিগ্রস্ত হচ্ছেন।বাংলাদেশের বইয়ের প্রকাশকেরা কলকাতার সেই প্রকাশককে সতর্ক করলেও তিনি তাতে কর্ণপাত করেননি। এ বিষয়ে বাংলাদেশ ও পশ্চিমবঙ্গের প্রকাশকদের সচেতন হতে হবে এবং ইতিবাচক ভূমিকা পালন করতে হবে। বাংলাদেশ ও পশ্চিমবঙ্গের নীতিনির্ধারকদেরও তাৎপর্যপূর্ণ ভূমিকা থাকতে হবে দুই বাংলার বইয়ের বাজার প্রসার ও লেখকদের পাঠকের কাছে পরিচিত করার বিষয়ে। বাংলাদেশে অবশ্য ইতিমধ্যে পশ্চিমবঙ্গের বইয়ের বাজার গড়ে উঠেছে। এ দেশের ঈদসংখ্যায়ও পশ্চিমবঙ্গের জনপ্রিয় লেখকদের লেখা ঠাঁই পায়। কবিতা উৎসবসহ নানা সাহিত্য আয়োজনে পশ্চিমবঙ্গের কবি-লেখকদের আমন্ত্রণ জানানো হয় এবং তাঁদের প্রাণবন্ত উপস্থিতিতে ঋদ্ধ হন এ দেশের লেখক ও পাঠকেরা। বলাই বাহুল্য, এ ক্ষেত্রে বাংলাদেশের নীতিনির্ধারকদের ভূমিকা অত্যন্ত প্রশংসনীয়। পশ্চিমবঙ্গের নীতিনির্ধারকেরও অনেক ক্ষেত্রে তা করছেন। বিশেষত বাংলাদেশ বইমেলা কলকাতা আয়োজনে তাদের কাছ থেকে ইতিবাচক সাড়া পাওয়া গেছে এবং যাচ্ছে। তাঁদের সহযোগিতা ছাড়া বাংলাদেশ বইমেলা কলকাতা প্রতিবছর আয়োজন করা সম্ভব হতো না।উল্লেখ্য, গত পাঁচ বছর বাংলাদেশ সরকারের সংস্কৃতিবিষয়ক মন্ত্রণালয়ের আওতাধীন জাতীয় গ্রন্থকেন্দ্র ও রপ্তানি উন্নয়ন ব্যুরোর সহযোগিতায়, কলকাতার বাংলাদেশ উপদূতাবাসের ব্যবস্থাপনায় এবং বাংলাদেশ জ্ঞান ও সৃজনশীল প্রকাশক সমিতির আয়োজনে বাংলাদেশ বইমেলা কলকাতা অনুষ্ঠিত হয়ে আসছে। প্রায় ৫০টি প্রকাশনা প্রতিষ্ঠান মেলায় অংশগ্রহণ করছে।এবারের বইমেলার উদ্বোধক ইমেরিটাস অধ্যাপক আনিসুজ্জামান। প্রধান অতিথি পশ্চিমবঙ্গ সরকারের মাধ্যমিক ও স্কুল শিক্ষামন্ত্রী ড. পার্থ চট্টোপাধ্যায়। সম্মানীয় অতিথি বিশিষ্ট কবি ও প্রাবন্ধিক শঙ্খ ঘোষ। অন্যান্যবারের মতো এবারও প্রতিদিন সন্ধ্যায় মেলার মঞ্চে বাংলাদেশের বিশিষ্ট কণ্ঠশিল্পীরা সংগীত পরিবেশন করবেন। মেলার সময়টায় রবীন্দ্র সদনের উন্মুক্ত প্রাঙ্গণ সব সময়েই পরিণত হয় একখণ্ড বাংলাদেশে। এবারের মেলায় পাঁচটি সেমিনার অনুষ্ঠিত হবে। বাঙালি জাতি ও জাতীয় নায়ক , গ্রন্থসেতু নির্মাণ: লেখক, পাঠক, প্রকাশক ও নীতিনির্ধারকদের ভূমিকা , প্রসঙ্গ: লালনসংগীত , প্রকাশনায় নারী এবং দুই বাংলার শিশুসাহিত্য: রহস্য, রোমাঞ্চ ও অ্যাডভেঞ্চার ।আশা করছি, এবারও মেলার ১০টি দিন বইপ্রেমীদের পদচারণে আনন্দমুখর হয়ে থাকবে।মাজহারুল ইসলাম: বাংলাদেশ জ্ঞান ও সৃজনশীল প্রকাশক সমিতির সহসভাপতি ও অন্যপ্রকাশের প্রধান নির্বাহী।ইহাতে মন্তব্য প্রদান বন্ধ রয়েছে
45		বাংলাদেশের অনূর্ধ্ব-১৬ ফুটবল দলের মেয়েরা এএফসি কাপের বাছাইপর্বে ইরানের সঙ্গে জিতেছে ৩-০ গোলে, সিঙ্গাপুরের সঙ্গে ৫-০ গোলে, আর গত পরশু তারা কিরগিজস্তানকে দিয়েছে ১০ গোল। তাদের এই বিজয়ের পেছনে আছে কঠোর অনুশীলন। প্রথমেই প্রশংসা করতে হবে সরকারের একটা উদ্যোগের। সরকার বছর কয়েক আগে বঙ্গমাতা ফজিলাতুন্নেছা কাপ টুর্নামেন্ট প্রচলন করে। প্রাথমিক বিদ্যালয়ের মেয়েরা এই টুর্নামেন্টে অংশ নেয়। আজকে যে মেয়েরা অনূর্ধ্ব-১৬ জাতীয় দলে খেলছে, তারা এসেছে ওই প্রাথমিক বিদ্যালয়ের টুর্নামেন্ট থেকেই। এবারের ১৮ জনের দলে নয়জন আছে কলসিন্দুর স্কুলের, প্রথমে তারা খেলত কলসিন্দুর প্রাথমিক বিদ্যালয়ে, এখন তারা পড়ে কলসিন্দুর স্কুল ও কলেজে।গত রমজান মাসে অনূর্ধ্ব-১৬ দলের মেয়েদের সঙ্গে দেখা। সানজিদা, মারিয়া, তহুরা প্রমুখ। দেখা হয়েছে আবার গণভবনে, প্রধানমন্ত্রীর ইফতার মাহফিলে। ওদের দেখেই এগিয়ে গেলাম। ওদের নিয়ে প্রথম আলো একটা প্রামাণ্য ছবি বানিয়েছিল গত বছর—অদম্য মেয়েরা। প্রথম আলো কলসিন্দুরের ফুটবলার মেয়েদের নিয়মিত একটা বৃত্তি দেয়। ওদের গ্রামে বিদ্যুৎ গেছে, সেই সময় ওই গ্রামে আমিও গিয়েছিলাম। যা-ই হোক, ওরা জানাল, ওরা ঢাকায় আছে। তাদের ট্রেনিং ক্যাম্পে। ফুটবলের প্রশিক্ষণ চলছে। ঈদে তাদের ছুটি নেই। ঈদেও বাড়ি যাবে না বাচ্চা মেয়েগুলো? আমার কণ্ঠে বিস্ময়। তখন ওদের সঙ্গের শিক্ষক বা প্রশিক্ষক আমাকে বললেন, ওদের কেন বাড়ি যেতে দেওয়া হবে না জানেন? ওরা বাড়ি গেলে ফিটনেস নষ্ট করে ফিরবে।আমি বললাম, ঈদে বাবা-মা ওদের বেশি করে খাওয়াবেন?প্রশিক্ষক বললেন, না উল্টোটা। ওরা না খেয়ে না খেয়ে ফিটনেস নষ্ট করে ফিরবে।আমি সেই কথাটা ভুলতে পারি না। এসব কথা হয়তো বলাও উচিত নয়। কিন্তু না বলে পারছি না বলে ক্ষমাপ্রার্থী। যে বাচ্চারা গত বছর এএফসি কাপের আঞ্চলিক টুর্নামেন্টে (অনূর্ধ্ব-১৪) কাপে চ্যাম্পিয়ন হয়েছিল, তাদের অনেকেই ছিল কলসিন্দুর স্কুলের। প্রথম আলোর পক্ষ থেকে পরিচালক রেদোয়ান রনি ওই গ্রামে গিয়েছিলেন প্রামাণ্যচিত্রের শুটিং করতে। বাচ্চারা ক্যামেরার সামনে কষ্ট করছে, ওদের কী দেওয়া যায়। প্রথম আলোর ময়মনসিংহ প্রতিনিধি কামরান পারভেজের সঙ্গে আমাদের কথা হচ্ছে।বাচ্চারা কী চায়?কামরান পারভেজ: ওরা একবেলা ভালো করে খেতে চায়।: আরও বেশি কিছু চাইতে বলেন। আরেকটু বড় কিছু।কামরান পারভেজ আরও খোঁজখবর নিয়ে বললেন, ওরা বলেছে ওদের বেশি করে খাবার দিয়ে দিতে। ওরা বাড়িতে গিয়ে পরিবারের অন্যদের সঙ্গে মিলে ভালো করে খেতে চায়।অথচ এই মেয়েগুলো যে কী সপ্রতিভ। কী চালাক-চতুর। কী প্রাণবন্ত। আর কত ভালো ফুটবল খেলে। ঢাকায় প্রথম আলো ওদের নিয়ে এল প্রতিষ্ঠাবার্ষিকীর অনুষ্ঠানে। পাঁচতারা হোটেলের জমজমাট চত্বরের আলো ঝলমল অনুষ্ঠানে। প্রথম আলো থেকে উপহার দেওয়া লাল রঙের সালোয়ার-কামিজ পরে মেয়েগুলো গোলাপ ফুলের মতো হাঁটছিল। তখনই ওরা আমাকে বলেছিল, ‘আপনারা যে আমাদের নিয়ে সিনেমা বানাইছেন, আমাদের গ্রামে তো কারেন্ট নাই। আমরা তো টিভি দেখি না।’আমি বলি, যাও, এক বছরের মধ্যে তোমাদের গ্রামে কারেন্ট যাবে। ‘না না, ছয় মাসের মধ্যে কারেন্ট চাই।’আমি ধন্যবাদ জানাই বিদ্যুৎ প্রতিমন্ত্রী নসরুল হামিদকে, এক মাসের মধ্যে ওই গ্রামের ৮০০ বাড়িতে বিদ্যুৎ গেছে বলে।বাচ্চাগুলো নায়ক শাকিব খানকে দেখতে চেয়েছিল। এই ইচ্ছাটা ওই দিন পূরণ করতে পারিনি। তবে আসাদুজ্জামান নূর ও নায়ক ফেরদৌসকে দেখে ওরা খুশিই হয়েছিল।এখন এই মেয়েদের ফুটবল ফেডারেশন যত্ন করে প্রশিক্ষণ দিয়েছে। তারাও কষ্ট করেছে। কিছু পেতে হলে কিছু ত্যাগ করতে হয়। অনূর্ধ্ব-১৬ বয়সের মেয়েরা বাবা-মা ছেড়ে ঢাকায় পড়ে আছে সেই কত দিন হলো। একসঙ্গে থেকেছে। একসঙ্গে খেয়েছে। একসঙ্গে ঈদ করেছে। একসঙ্গে খেলেছে। আজকে তার সুফল আমরা পাচ্ছি।বাংলাদেশ প্রতিভার খনি। গণ্ডগ্রামের মেয়েরা একটু সুযোগ, একটু প্রশিক্ষণ, একটু শিক্ষা পেয়ে সোনার মেয়ে উঠছে। কিরগিজস্তানের বিরুদ্ধে মারিয়ার একটা গোল আমার চোখে লেগে আছে। মারিয়ার মাকে আমি চিনি। কলসিন্দুরে বিদ্যুৎ উদ্বোধনের অনুষ্ঠানে তিনি এসেছিলেন। এনোতা মান্দা। তাঁর বাড়ির ছবি আপনারা প্রথম আলোর ভিডিওটাতে দেখে নিতে পারেন (তাঁরা ওই ভিডিওতে খুব সুন্দর অভিনয়ও করেছেন। এনোতা মান্দার ক্লোজ শট এত পরিপক্ব হয়েছে যে, তা কেবল স্মিতা পাতিল বা শাবানা আজমির কাছ থেকে আশা করা যায়)। দেখলেই বুঝবেন, সংগ্রামশীল পরিবার।তো সেই পরিবারের মেয়েগুলো শিক্ষা পেয়ে, প্রশিক্ষণ পেয়ে কী কাণ্ডটাই না ঘটাচ্ছে।সারা বাংলাদেশে ৯৮ শতাংশের বেশি ছেলেমেয়ে স্কুলে যায়। গ্রামে-গঞ্জে বহু ছাত্রছাত্রী আছে এ রকম পরিবার বা এর চেয়েও নিম্নবিত্ত পরিবার থেকে আসা। এখন আমার প্রশ্ন হলো, এ রকম পরিবারের একটা মেয়েকে ক্লাস এইটের পরীক্ষায় কেন ২৮০ টাকা ফি দিতে হবে?হ্যাঁ। আমি চাঁদপুরের সাথী আক্তারের কথাই বলছি। চাঁদপুর বাগাদি গণি উচ্চবিদ্যালয়ের অষ্টম শ্রেণির ছাত্রী সাথী আক্তারকে স্কুলের বেতন আর পরীক্ষার ফি মিলিয়ে ৪০০ টাকা দিতে হবে। সে ৩২০ টাকা দিতে পেরেছিল। ৮০ টাকা বাকি। স্কুলে যাওয়ার আগে সেই টাকা মা-বাবার কাছ থেকে চেয়ে সে পায়নি। এ জন্য স্কুলের সহকারী প্রধান শিক্ষক তাঁকেসহ আরও কয়েকজনকে রোদের মধ্যে এক ঘণ্টা দাঁড় করিয়ে রাখেন। পরদিন সাথী মায়ের কাছে ৮০ টাকা চায়। মা টাকা জোগাড় করতে বেরিয়েও ছিলেন। এরই ফাঁকে সাথী আত্মহত্যা করে। আত্মহত্যার খবরকে মহিমা দান করতে নিষেধ করেছে আত্মহত্যা প্রতিরোধকারী স্বেচ্ছাসেবী সংস্থা। আমিও বলব, সাথী, তুমি ঠিক করোনি। টাকাটা জোগাড় হতোই। না হলে একদিন স্কুলে না হয় না-ই যেতে। তুমি ভালো কাজ করোনি। আমি সবাইকে বলি, অপমানকর, বিব্রতকর, লজ্জাকর, দুঃখজনক পরিস্থিতি সবার জীবনেই আসে। আবার সেই খারাপ সময় চলেও যায়। জীবন প্রত্যেকের জন্য সোনার মেডেল রেখে দিয়েছে। জীবনটা শেষ পর্যন্ত যাপন করে গেলে সেই সোনার মেডেল পাওয়াই যায়।তারপর বলি, মাননীয় শিক্ষামন্ত্রী, বাংলাদেশের একটা গ্রামে অষ্টম শ্রেণির একজন শিক্ষার্থীকে কেন ২৮০ টাকা পরীক্ষার ফি দিতে হবে? আর সরকারি স্কুল ও বেসরকারি স্কুলের বৈষম্য কবে কমবে? কেন অষ্টম শ্রেণিতে পরা একটা বাচ্চাকে মাসে ১৪০ টাকা বেতন দিতে হবে। যারা দিতে পারে, সক্ষম, সচ্ছল, তারা দিক। একজন ছাত্র মাসে লাখ টাকাও বেতন দেয়, এমন স্কুল ঢাকা শহরে অনেক আছে। কিন্তু কলসিন্দুর গ্রামের মারিয়ার মা এনাতো মান্দার তো সামর্থ্য নেই মাসে ১৪০ টাকা মেয়ের স্কুলের বেতনের জন্য খরচ করবেন। এ রকম বহু পরিবার আছে, যারা তাদের ছেলেমেয়েকে স্কুলে পাঠায়, পাঠাতে চায়, কিন্তু তাদের জন্য এক শ টাকা বাড়তি খরচ করাও মুশকিল।আজকের বাংলাদেশ দ্রুত গড়ে উঠছে, উন্নতি করছে, নিম্ন–মধ্য আয়ের দেশ হয়েছে। কৃষকের ঘরে, শ্রমিকের ঘরেও স্বপ্ন ছড়িয়ে পড়েছে যে লেখাপড়া করলে দিন বদল করা যায়, ভাগ্য বদল করা যায়। সেই কৃষকের ছেলের পাশে, শ্রমিকের মেয়ের পাশে রাষ্ট্রকে তো দাঁড়াতে হবে। এখন একটা ছেলেকে মাধ্যমিক পরীক্ষার ফি যদি হাজার হাজার টাকা দিতে হয়, সে কোত্থেকে দেবে। আমার প্রস্তাব হলো, এ ধরনের পাবলিক পরীক্ষার ফি তুলে দেওয়া হোক, এটা রাষ্ট্রকে তার বার্ষিক বাজেট থেকে দিতে পারতে হবে। আর আপাতত, নির্ধারিত সরকারি ফির বেশি এক পয়সাও যেন কোনো স্কুল শিক্ষার্থীর কাছ থেকে আদায় করতে না পারে, এটা নিশ্চিত করতে হবে।মূল্যবোধের অবক্ষয় সর্বস্তরে। তার সংক্রমণ ঘটেছে সর্বত্র, সাংবাদিকতায়, শিক্ষকতায়, চিকিৎসাসেবার মধ্যেও। সবাই নিশ্চয়ই না, কেউ কেউ বা অনেকেই। প্র্যাকটিক্যাল পরীক্ষায় বেশি নম্বর পাওয়ার জন্য এক্সটারনাল পরীক্ষকের জন্য কি এখনো চাঁদা তুলতে হয়?আর বিশ্ববিদ্যালয়ে ভর্তি-ইচ্ছুকদের দুর্দশা দেখে শরৎচন্দ্র চট্টোপাধ্যায়ের মতো বলতে হয়, ‘মা সরস্বতী বর দিবেন কি, কোথায় মুখ লুকাইয়া বাঁচিবেন, ভাবিয়া পান না।’ প্রতিটা বিশ্ববিদ্যালয়ের জন্য আলাদা আলাদা পরীক্ষা। তার জন্য আলাদা আলাদা ফি। বুয়েটের জন্য আলাদা, চুয়েটের জন্য আলাদা, কুয়েটের জন্য আলাদা। মেডিকেলই শুধু অভিন্ন ভর্তি পরীক্ষার ব্যবস্থাটা করতে পেরেছে। তাতেও সমস্যা, প্রশ্নপত্র ফাঁস হয়। অভিযোগ আছে, বিশ্ববিদ্যালয়গুলো এবং প্রণম্য শিক্ষকগণ পরীক্ষার ফি থেকে একটা বড় তহবিল সঞ্চয়ের এই সুযোগ কিছুতেই হাতছাড়া করতে চান না।আমাদের শিক্ষার মান, জিপিএ-৫-এর মান, শিক্ষার্থীদের পরীক্ষার্থী বানিয়ে ফেলে তাদের জীবনকে দুর্বিষহ করে তোলা নিয়ে এই লেখায় কিছু বলছি না। আজ আমার বলার কথা একটাই, আমাদের গ্রামে-গঞ্জে, শহরে-বন্দরে নিম্ন আয়ের শিশু-কিশোরেরা যেন অর্থনৈতিক কারণে শিক্ষা থেকে বঞ্চিত না হয়, তা দেখার দায়িত্ব রাষ্ট্রের। প্রাথমিক শিক্ষা অষ্টম শ্রেণি পর্যন্ত করার উদ্যোগকে স্বাগত জানাই। অষ্টম শ্রেণি পর্যন্ত শিক্ষা যেন অবৈতনিক হয়। বৃত্তি ও উপবৃত্তির পরিসর যতটা পারেন, বাড়িয়ে দিন। মনে রাখতে হবে, শিক্ষার পেছনে বিনিয়োগই সর্বশ্রেষ্ঠ বিনিয়োগ। এই বিনিয়োগ বহু গুণ বৃদ্ধিপ্রাপ্ত হয়ে আপনার কাছেই ফিরে আসবে।আনিসুল হক: সাহিত্যিক ও সাংবাদিক।ইহাতে মন্তব্য প্রদান বন্ধ রয়েছে
46		সাথীর জন্য আমার খুব দুঃখ হচ্ছে। মনে হচ্ছে, তার মতো হতভাগী আর কেউ নেই। স্কুলে তার পরীক্ষার ফি বাকি ছিল মাত্র ৮০ টাকা। আর এ জন্য সাথী আক্তারকে শাস্তি হিসেবে রোদের মধ্যে এক ঘণ্টা দাঁড় করিয়ে রাখা হয়। সাথী মেনে নিতে পারেনি এই অপমান। তাই গলায় ওড়না পেঁচিয়ে আত্মহত্যা করে সে। আজ মঙ্গলবার প্রথম আলোয় সাথীর আত্মহত্যার এই খবর প্রকাশিত হয়। সাথীর মতো আমরাও মেনে নিতে পারছি না তার এই অপমান। মেনে নিতে পারছি না তার এমন করুণ মৃত্যু। লজ্জা ও অপমানবোধ কতটা তীব্র হলে আত্মহত্যার মতো সিদ্ধান্ত নিতে পারে এইটুকুন একটি মেয়ে? এইটুকুন মেয়েই তো। মাত্র ১৪ বছর বয়স হয়েছিল সাথীর। পড়ালেখা করত চাঁদপুরের সদর উপজেলার বাগাদী ইউনিয়নের বাগাদী গণি উচ্চবিদ্যালয়ে অষ্টম শ্রেণিতে। স্কুলের মাসিক বেতন, পরীক্ষার ফিসহ ছিল ৪০০ টাকা। এর মধ্যে ৩২০ টাকা পরিশোধ করা হয়। বাকি ৮০ টাকা না দেওয়ায় গত রোববার বিদ্যালয়ের সহকারী প্রধান শিক্ষক মো. আলাউদ্দিন সাথীসহ কয়েকজন শিক্ষার্থীকে রোদের মধ্যে এক ঘণ্টা দাঁড় করিয়ে রাখেন। পরদিন সকালে সে পরীক্ষার ফির বকেয়া ৮০ টাকা মায়ের কাছে চাইলে তিনি তা জোগাড় করতে বাড়ির অন্য মানুষের কাছে যান। এরই ফাঁকে গলায় ফাঁস দিয়ে আত্মহত্যা করে সাথী। টাকা ছাড়া স্কুলে গেলে আবারও একইভাবে অপমানিত হতে হবে, হয়তো এই ভেবেই সে আত্মহত্যা করেছে।সাথীর বাবা দেলোয়ার হোসেন পেশায় দিনমজুর। হয়তো ঠিক সময়ে মেয়ের স্কুলের বেতন ও পরীক্ষার ফির টাকা জোগাড় করতে পারেননি। ৮০ টাকা কম পড়ে গিয়েছিল। আর তাতেই সহকারী প্রধান শিক্ষকের রাগ হয়ে গেল। রাগের চোটে রোদে এক ঘণ্টা দাঁড় করিয়ে রাখলেন সাথীকে। সঙ্গে আরও কয়েকজনকে। তারাও সাথীর মতো ঠিক সময়ে বেতন ও পরীক্ষার ফি জমা দিতে পারেনি। এ কেমন দেশে বাস করছি আমরা! মাত্র কয়েকটি টাকার জন্য একজন শিক্ষক কী করে শিক্ষার্থীদের এমন শাস্তি দিতে পারেন? তিনি তো আসলে শিক্ষক নন, শিক্ষক নামের কলঙ্ক। কোনো শিক্ষার্থী সময়মতো বেতন বা পরীক্ষার ফি জমা না দিলে সে জন্য স্কুল কর্তৃপক্ষ তার অভিভাবককে নোটিশ দিতে পারে বা ডেকে নিয়ে বলতে পারে। কোনো শিক্ষার্থীকে শাস্তি দিতে পারে না। গত এপ্রিল মাসে সাভার পৌর এলাকায় একইভাবে শিক্ষকের অপমান সইতে না পেরে দশম শ্রেণির এক ছাত্রী আত্মহত্যা করে। সাভার পৌর এলাকার সবুজবাগ মহল্লার চাইল্ড হেভেন স্কুলের দশম শ্রেণির ছাত্রী সোনালী আক্তার তিন মাসের বকেয়া বেতন ১ হাজার ৮০০ টাকার মধ্যে ৫০০ দিয়ে প্রথম সাময়িক পরীক্ষার বসার অনুমতি চাইলে প্রধান শিক্ষক মো. কাবুল মিয়া ওই ছাত্রীকে গালাগাল করে বিদ্যালয় থেকে বের করে দেন। সোনিয়াও মেনে নিতে পারেনি তার এই অপমান। দুঃখ, ক্ষোভ ও লজ্জায় বাসার সিলিং ফ্যানে গলায় ফাঁস দিয়ে আত্মহত্যা করে সে। এ রকম আরও অনেক ঘটনা অতীতে ঘটেছে। প্রশ্ন হচ্ছে, এ রকম কি চলতেই থাকবে? এর কি কোনো প্রতিকার নেই? আর কত সাথী, আর কত সোনিয়া এভাবে প্রাণ দেবে? শিক্ষকতা হচ্ছে একটি মহান পেশা। শিক্ষকের অবস্থান সমাজের অনেক উঁচুতে। কিন্তু কিছু শিক্ষকের কর্মকাণ্ডে তাঁদের সে মর্যাদা ধুলায় লুটাচ্ছে। ওই শিক্ষকেরা শিক্ষার্থীদের মারধর করেন, গালাগাল করেন। শিক্ষাপ্রতিষ্ঠানে শারীরিক ও মানসিক শাস্তি বন্ধ করতে সরকার ২০১০ সালের ৯ আগস্ট একটি পরিপত্র জারি করে। ওই পরিপত্রে দেশের সরকারি-বেসরকারি স্কুল, কলেজ, মাদ্রাসা, বিশ্ববিদ্যালয়সহ সব শিক্ষাপ্রতিষ্ঠানে শিক্ষার্থীদের শারীরিক শাস্তি দেওয়া সম্পূর্ণ নিষিদ্ধ ঘোষণা করা হয়। কিন্তু কিছু শিক্ষক যে এই নিষেধাজ্ঞার তোয়াক্কা করছেন না, তা বোঝাই যাচ্ছে। মুষ্টিমেয় যেসব শিক্ষক কোমলমতি শিক্ষার্থীদের সঙ্গে এমন নিষ্ঠুর আচরণ করেন—আসুন, আমরা এসব শিক্ষকের বিরুদ্ধে সোচ্চার হই।রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
47		বাংলাদেশে যত দিন ধরে একজন-দুজন করে ব্লগার-লেখক, প্রকাশক, অধ্যাপক, পুরোহিত, যাজক, ভিক্ষু কথিত ইসলামি জঙ্গিদের টার্গেটেড কিলিংয়ের শিকার হচ্ছিলেন, তত দিন পর্যন্ত সরকার ও আইনশৃঙ্খলা রক্ষাকারী কর্তৃপক্ষ স্বীকার করেনি যে জঙ্গি-তৎপরতা এ দেশে একটা বড় ধরনের নিরাপত্তা-সমস্যা হিসেবে দেখা দিয়েছে। গুলশানের হলি আর্টিজানে জঙ্গি হামলায় একসঙ্গে ২২ জন মানুষের হত্যাযজ্ঞের পরই কেবল সরকারের টনক নড়েছে এবং তার পরের দেড়-দুই মাসে নিরাপত্তা বাহিনীগুলোর জঙ্গিবিরোধী সক্রিয়তা বেশ স্পষ্ট হয়ে উঠেছে। গত ২৬ জুলাই রাজধানীর কল্যাণপুরের এক বাড়িতে পুলিশি অভিযানে নয় সন্দেহভাজন জঙ্গির প্রাণ হারানোর ঘটনায় প্রথম মনে হয়েছে, সরকার সত্যিই নড়েচড়ে উঠেছে এবং সম্ভবত জঙ্গিদের নির্মূল করার সিদ্ধান্ত নিয়ে ফেলেছে। এই ধারণা আরও জোরালো হয়েছে গত শনিবার নারায়ণগঞ্জের এক বাড়িতে একই ধরনের অভিযানে তামিম চৌধুরীসহ তিন সন্দেহভাজন জঙ্গির নিহত হওয়ার খবরে।জঙ্গি সন্দেহে যাঁরা নিরাপত্তা বাহিনীগুলোর সঙ্গে ‘বন্দুকযুদ্ধে’ নিহত হচ্ছেন, তাঁদের প্রতি এ সমাজে বিন্দুমাত্র সহানুভূতি আছে আভাস-ইঙ্গিতেও এমন কথা কেউ বলছেন না। জঙ্গিদের অবশ্যই নির্মূল করা দরকার—এটাই সাধারণ মত। তবে কোনো জঙ্গিকে কেন জীবিত অবস্থায় পাকড়াও করা সম্ভব হচ্ছে না, এমনকি যে দু–একজন আহত অবস্থায় ধরা পড়েছিলেন বলে শোনা গিয়েছিল, পরে তাঁরাও কেন ও কীভাবে নিহত হলেন—এ ধরনের প্রশ্ন উঠেছে। শোলাকিয়ার হামলাকারীদের একজন জীবিত ধরা পড়ার পর কথিত বন্দুকযুদ্ধে নিহত হওয়ার পর এমন ধারণা প্রবল হয়েছে যে, সরকার হয়তো জঙ্গি পাওয়ামাত্রই তাকে ধ্বংস করার সিদ্ধান্ত নিয়েছে। জঙ্গিবাদ নির্মূল করার এটাই কার্যকর পন্থা বলে সম্ভবত মনে করা হচ্ছে।এই পন্থা আংশিকভাবে আমেরিকান। মার্কিন কর্তৃপক্ষ তাদের ‘সন্ত্রাসবাদের বিরুদ্ধে যুদ্ধে’ যুক্তরাষ্ট্রের বাইরে যারা এই পন্থা অনুসরণ করে আসছে এক দশকেরও বেশি সময় ধরে। মার্কিন গোয়েন্দারা তাঁদের ভাষায় ‘আমেরিকার শত্রু’ ভয়ংকর সন্ত্রাসীদের বেছে বেছে হত্যা করার উদ্দেশ্যে একটা তালিকা তৈরি করে প্রেসিডেন্ট ওবামাকে দিয়েছিলেন; কিংবা প্রেসিডেন্টের নির্দেশেই তাঁরা সে রকম একটা তালিকা তৈরি করেছেন। ‘ওবামাস সিক্রেট কিল লিস্ট’ বা সংক্ষেপে শুধু ‘কিল লিস্ট’ নামে পরিচিত ওই তালিকা ধরে মার্কিন সামরিক বাহিনীর কমান্ডোরা আফগানিস্তান, পাকিস্তান, সোমালিয়া, ইয়েমেন, ইরাক ও সিরিয়ায় আল-কায়েদা ও তার আঞ্চলিক শাখাগুলোর অনেক লোককে বেছে বেছে হত্যা করেছে। এসব টার্গেটেড কিলিংয়ের কাজে সবচেয়ে বেশি ব্যবহার করা হয়েছে সামরিক ড্রোন। এ জন্য ‘ওবামাস ড্রোন ওয়ার’ নামে একটা কথা চালু হয়েছে, যা শুধু সন্দেহভাজন সন্ত্রাসবাদীদেরই হত্যা করেনি, প্রচুর নিরীহ বেসামরিক মানুষও ড্রোন হামলায় নিহত হয়েছেন। এ বছরের জুলাই মাসে ওবামা নিজেই স্বীকার করেছেন, এ পর্যন্ত মার্কিন ড্রোন হামলায় নিহত হয়েছেন ১১৬ জন নিরীহ বেসামরিক মানুষ। কিন্তু ব্যুরো অব ইনভেস্টিগেটিভ জার্নালিজম নামের লন্ডনভিত্তিক এক প্রতিষ্ঠান দাবি করেছে, ওবামার শাসনামলের শুরু থেকে ২০১৫ সাল পর্যন্ত শুধু পাকিস্তান, ইয়েমেন ও সোমালিয়াতেই মার্কিন ড্রোন হামলায় নিহত হয়েছেন আট শর বেশি নিরীহ বেসামরিক মানুষ।শুধু চালকবিহীন ড্রোন দিয়ে নয়, মার্কিন বিমানবাহিনীর চালকসমেত বিমান ও হেলিকপ্টার থেকে গোলা নিক্ষেপ করে, কিংবা এসি-১৩০ গানশিপ ধরনের এয়ারক্র্যাফট ব্যবহার করেও অনেক সন্দেহভাজন সন্ত্রাসীকে হত্যা করা হয়েছে। ওবামা প্রশাসনের ‘সন্ত্রাসবাদের বিরুদ্ধে যুদ্ধে’র প্রধান নীতিই হচ্ছে সারা দুনিয়া চষে বেড়িয়ে সন্ত্রাসবাদীদের বেছে বেছে হত্যা করা। তার শ্রেষ্ঠ প্রমাণ আল-কায়েদার প্রতিষ্ঠাতা ওসামা বিন লাদেনের হত্যাকাণ্ড। লাদেন পাকিস্তানের অ্যাবোটাবাদের এক বাড়িতে সপরিবারে লুকিয়ে আছেন, মার্কিন গোয়েন্দারা এ বিষয়ে শতভাগ নিশ্চিত হওয়ার পর প্রেসিডেন্ট ওবামাকে তা জানালে ওবামা লাদেনকে জীবিত গ্রেপ্তার করার নির্দেশ দেননি; হত্যা করতে বলেছেন। হত্যার পদ্ধতি কী হবে, তা নিয়ে কয়েক রকমের প্রস্তাব তাঁর সামনে হাজির করা হয়েছিল। একটা প্রস্তাব ছিল একের পর এক অত্যন্ত শক্তিশালী বোমা নিক্ষেপ করে ওই বাড়িটাকে নিশ্চিহ্ন করে দেওয়ার। তখন ওবামা এই প্রস্তাবকারীদের জিজ্ঞাসা করেছিলেন, ‘তাহলে আমি জানব কী করে যে তোমরা কাকে মারতে কাকে মেরে এসেছ?’ ওবামা লাদেনের মৃত্যুর ব্যাপারে শতভাগ নিশ্চিত হওয়ার জন্য অভিযানের কর্তাদের নির্দেশ দিয়েছিলেন লাদেনের অস্থিমজ্জা সংগ্রহ করতে এবং তাঁর চোখের আইরিসের ছবি তুলতে।অর্থাৎ সন্ত্রাসবাদী ‘শত্রু’কে হত্যা করাই ওবামার সন্ত্রাসের বিরুদ্ধে যুদ্ধের মূল নীতি। বাংলাদেশে চলমান জঙ্গিবিরোধী তৎপরতাকেও আংশিকভাবে আমেরিকান স্টাইলের মতো বলে মনে হচ্ছে। এখানেও সন্দেহভাজন জঙ্গিরা বিভিন্ন অভিযানে নিহত হচ্ছেন, যদিও সংশ্লিষ্ট বাহিনীগুলো বলছে যে সন্দেহভাজন জঙ্গিরা নিহত হচ্ছেন ‘বন্দুকযুদ্ধে’। যেভাবেই হোক, এ দেশে জঙ্গিরা যে মারা পড়ছেন—এটাই আমরা দেখতে পাচ্ছি। এটাকে ‘আংশিকভাবে’ আমেরিকান পন্থা বলছি এই কারণে যে, ওবামা প্রশাসন সন্ত্রাসীদের হত্যা করছে আমেরিকার বাইরে বিভিন্ন দেশে; নিজের দেশের ভেতরে নয়, আমেরিকান নাগরিকদের নয়। আমেরিকান নাগরিকদের মধ্যে ইয়েমেনি বংশোদ্ভূত আল-কায়েদার নেতা আনোয়ার আল-আওলাকিকে ইয়েমেনে ড্রোন হামলা চালিয়ে হত্যা করার পর খোদ আমেরিকাতেই কড়া সমালোচনা হয়েছে। কিন্তু তার দুই সপ্তাহ পর আবারও ড্রোন হামলা চালিয়ে ইয়েমেনেই হত্যা করা হয়েছে আওলাকির ১৬ বছর বয়সী ছেলে আবদুল রহমান আল-আওলাকিকে।কিন্তু আমেরিকার মাটিতে আর কোনো আমেরিকান নাগরিককে সন্ত্রাসবাদী বলে হত্যা করা হয়নি। যেসব আমেরিকান নাগরিক আমেরিকার মাটিতে সন্ত্রাসী হামলা চালাতে গিয়ে হামলাস্থলেই নিরাপত্তা বাহিনীর সদস্যদের গুলিতে মারা গেছেন, তাঁদের কথা অবশ্য আলাদা। ওভাবে মৃত্যুকে যুদ্ধরত অবস্থায় মৃত্যু বলা হয়েছে। আমাদের আইনশৃঙ্খলা রক্ষাকারী বাহিনীগুলোও একই ধরনের কথা বলছে: সন্দেহভাজন জঙ্গিদের মৃত্যু ঘটেছে ‘বন্দুকযুদ্ধে’। যদিও ‘বন্দুকযুদ্ধ’ সম্পর্কে জনমনে সংশয় আছে, তবু পুলিশের বর্ণিত জঙ্গিদের প্রাণ হারানোর ঘটনাগুলোকে সাধারণ মানুষ খুব একটা আপত্তিকর হিসেবে দেখছে বলে মনে হয় না। কারণ, মানুষ নৃশংস জঙ্গি-তৎপরতার অবসান চায়। সেই কাজ করতে গিয়ে আইনশৃঙ্খলা রক্ষাকারী বাহিনীর সদস্যরা আইনের ‘ডিউ প্রসেস’-এর কথা ভাবলেন কি ভাবলেন না, তা নিয়ে সাধারণ মানুষের মাথাব্যথা নেই।কিন্তু বিষয়টি মাথাব্যথার মতো গুরুতর না হলেও কিছু বিবেচনায় বেশ গুরুত্বপূর্ণ। আইন প্রয়োগ করার সুযোগ থাকলে প্রথমে চেষ্টা করা উচিত তার যথাযথ প্রয়োগের মাধ্যমেই অপরাধ দমন করার। জঙ্গি-তৎপরতা যদিও আর দশ রকমের অপরাধবৃত্তির মতো একেবারেই নয়, তবু জঙ্গি দমন করতে গিয়ে আইনকে উপেক্ষা না করাই ভালো। এ দেশের আইন প্রয়োগের ব্যবস্থায় নানা সীমাবদ্ধতা আছে; বিচার–প্রক্রিয়ার দীর্ঘসূত্রতাও অত্যন্ত প্রকট। তবু আইনের সুষ্ঠু ও যথাযথ প্রয়োগের মধ্য দিয়েই জঙ্গিবাদ দমনের চেষ্টা করা শ্রেয়; আইন প্রয়োগ ও ন্যায়বিচার প্রতিষ্ঠার ইতিবাচক প্রভাব পড়ে সমাজ ও সংস্কৃতিতে। শর্টকাট পন্থায় অপরাধীদের নিশ্চিহ্ন করার প্রক্রিয়া চলতে থাকলে সমাজ-সংস্কৃতিতে তার নেতিবাচক প্রভাব পড়ে; বিশেষভাবে ক্ষতি হয় আইন প্রয়োগের প্রাতিষ্ঠানিক কাঠামোর, তার সংস্কৃতির, লোকবলের মানসিকতার ও দৃষ্টিভঙ্গির। র্যাব গঠনের অব্যবহিত পরের দিনগুলোতে দুর্ধর্ষ ও কুখ্যাত সন্ত্রাসীদের একের পর এক ‘ক্রসফায়ার’-এর মাধ্যমে খতম করার অভিযানগুলো সাধারণ মানুষের স্বস্তির কারণ হয়েছিল বটে। কিন্তু ‘ক্রসফায়ার’-এর সেই জনপ্রিয়তা অচিরেই হারিয়ে গেছে; মাঝখান থেকে র্যাব ও পুলিশের প্রাতিষ্ঠানিক ক্ষতি হয়েছে অনেক। ‘ক্রসফায়ার’-এর জায়গায় ‘বন্দুকযুদ্ধ’ আজ জনসাধারণের কাছে এক ভয়ংকর গল্পের নাম।আমাদের পুলিশ বাহিনী শোলাকিয়ায় ঈদের জামাতে জঙ্গি হামলা যেভাবে ঠেকিয়ে দিয়েছে, কল্যাণপুরের তাজ মঞ্জিলে ও সর্বশেষ নারায়ণগঞ্জের পাইকপাড়ায় যে পারঙ্গমতা দেখিয়েছে, তাতে মনে হতে পারে, এ দেশে জঙ্গিদের সংঘবদ্ধ দৌরাত্ম্যের দিন ফুরানো সময়ের ব্যাপার মাত্র। কিন্তু এ ব্যাপারে নিশ্চিত হওয়া কঠিন। নিবরাস ইসলাম, শেহজাদ রউফ, তাওসিফ হোসেন—এই তরুণদের ভয়ংকর ‘জিহাদি’ পথে পা বাড়ানোর ইতিহাস আমরা এখনো জানি না। এঁদের ও এঁদের মতো প্রত্যেকের একটা করে গল্প আছে: কেন, কীভাবে, কত দিন ধরে, কাদের প্ররোচনায় কিংবা ‘অনুপ্রেরণায়’ এই তরতাজা তরুণেরা ভয়ংকর, বিভীষিকাময় পথে এগিয়ে গেছেন, আমরা জানি না। কিন্তু এটা নিশ্চিত: সম্মোহনী শক্তিধর, অত্যন্ত শক্তিশালী কিছু প্রণোদনা আমাদের এই সমাজেও তৈরি হয়েছে, যার প্রবল টানে এই কিশোর-তরুণেরা ছুটে গেছেন জ্বলন্ত অগ্নিকুণ্ডের দিকে ধাবমান পতঙ্গের মতো। ‘র্যাডিকেলাইজেশনের’ ওই উৎসগুলো আমাদের খুঁজে বের করতে হবে; উন্মোচন করতে হবে সেসব ভাবনা ও ভাবাদর্শের ভয়ংকর বিভ্রান্তিগুলো।পুলিশ-র্যাবের অভিযান চালাতে হবে, এতে কোনো দ্বিমত নেই। এর সঙ্গে যোগ করতে হবে আইন প্রয়োগের সর্বোচ্চ প্রয়াস। প্রসিকিউশনের দক্ষতা, সততা, জবাবদিহি বাড়াতে হবে। জঙ্গিদের দ্রুত বিচার করার জন্য গঠন করা যেতে পারে বিশেষ ট্রাইব্যুনাল।তবু এসবই যথেষ্ট হবে না; পরিবারে, পাড়ায়, মহল্লায়, স্কুল-কলেজ-বিশ্ববিদ্যালয়ে—সমাজের সব স্তরে সব জায়গায় গড়ে তুলতে হবে ধর্মীয় উগ্রপন্থার প্রতি আকৃষ্ট হওয়ার বা র্যাডিকেলাইজেশনের প্রতিকূল পরিবেশ। অনলাইনে, পুরো ইন্টারনেট ভুবনে প্রচার করতে হবে ধর্মীয় উগ্রপন্থার বিপরীত ন্যারেটিভ। এসব ক্ষেত্রে বাংলাদেশের সমাজ আমেরিকান সোসাইটির তুলনায় অনেক বেশি সুবিধাজনক অবস্থানে আছে।মশিউল আলম: সাংবাদিক ও সাহিত্যিক।mashiul.alam@gmail.comইহাতে মন্তব্য প্রদান বন্ধ রয়েছে
48		অজ্ঞাতনামা এক ব্যক্তি শুল্ক গোয়েন্দা ও তদন্ত অধিদপ্তরের কার্যালয়ের সামনের সড়কে একটি গাড়ি ফেলে রেখে গেছেন। সংস্থাটির তথ্য অনুসারে, গাড়িটির মূল্য তিন কোটি টাকা। গাড়িটির ভেতরের আসনে একটি খোলা চিঠি পাওয়া গেছে, এতে বলা হয়েছে: ‘আমি আইনের প্রতি শ্রদ্ধাশীল হয়ে আমার দখলে থাকা গাড়িটি শুল্ক গোয়েন্দার সদর দপ্তরে জমা করছি।’ চিঠিতে অবৈধভাবে আনা বিলাসবহুল গাড়ি আটক করতে শুল্ক গোয়েন্দা অধিদপ্তরের অভিযানকে স্বাগত জানানো হয়েছে।কথা হচ্ছে, যিনি এ কাজ করেছেন, তাঁকে অভিনন্দন। কারণ, তিনি হয়তো বিবেকের যন্ত্রণায় মধ্যরাতে গাড়িটি ফেলে রেখে গেছেন। এই ব্যক্তি হয়তো নানা কারণে শুল্ক অধিদপ্তরের মুখোমুখি হতে চাননি, হয়তো হয়রানি বা লোক লজ্জার ভয়ে। কিন্তু অবৈধ গাড়িটি জমা দিয়েছেন। এটি এখন রাষ্ট্রীয় সম্পত্তি। তবে প্রথম আলোর অনলাইনে এই খবরের নিচে অনেক পাঠক নানা সন্দেহপ্রসূত মন্তব্য করেছেন। তাঁরা বলেছেন, গাড়িটি অনেক পুরোনো মডেলের, এটি এখন স্ক্র্যাপ হয়ে গেছে। ওই ব্যক্তি গাড়ির নানা যন্ত্রাংশ ধোলাইখালে বিক্রি করে অর্ধেক টাকা উঠিয়ে ফেলে রেখে গেছেন। আমরা জানি না, এসব দাবির সত্যতা আছে কি না!তবে এটা ঠিক, কেউ যদি বিবেকের দংশনে রাজস্ব বিভাগের কাছে অবৈধভাবে অর্জিত সম্পদ বা টাকা সমর্পণ করতে চান, তাঁকে হয়তো অনেক হয়রানি পোয়াতে হবে। আমাদের অভিজ্ঞতা অন্তত সে কথাই বলে। লেখকের এক বাল্যবন্ধু রাজস্ব বিভাগে দেয় কর পরিশোধ করতে গেলে তাঁকে বলা হয়েছিল, ‘এত টাকা কর দেবেন কেন, আসুন, আমরা একটা বোঝাপড়ায় আসি’। কিন্তু বন্ধুটি নাছোড়বান্দা হয়ে দেয় কর পরিশোধ করলে তাঁকে নানাভাবে হয়রানি করা হয়েছিল। এ রকম অভিজ্ঞতা আরও বহু মানুষেরই হয়েছে। ফলে এতে রাজস্ব বিভাগেরও দায় রয়েছে।কর ফাঁকি দেওয়া আমাদের দেশে খুবই সাধারণ ঘটনা। আমরা সবাই কম বেশি কর ফাঁকি দিই। আমাদের রাজস্ব নীতিও এমনভাবে করা হয়েছে যাতে সমাজের বিত্তশালীরা আইনসম্মতভাবেই আয়কর ফাঁকি দিতে পারেন। অথচ রাজস্বের বেশির ভাগই পরোক্ষ করের মাধ্যমে সংগ্রহ করা হচ্ছে। দেশে এখন আয়কর বা প্রত্যক্ষ করের মাধ্যমে রাজস্বের মাত্র ৩০ শতাংশ আসছে, যেখানে পরোক্ষ মাধ্যমে আসছে ৭০ শতাংশ। আবার করমুক্ত আয়ের সীমা এবার না বাড়িয়ে গত বছরের মতো আড়াই লাখ টাকাই রাখা হয়েছে। অথচ প্রতি বছর অন্তত মূল্যস্ফীতির সঙ্গে সামঞ্জস্য করে করমুক্ত আয়ের সীমা নির্ধারণ করা উচিত।দেশে প্রত্যক্ষ করের পরিমাণ না বাড়ার অন্যতম কারণ হলো সুশাসনের অভাব। আয়কর বিভাগে যারা চাকরি করেন, তাদের স্বচ্ছতা ও দক্ষতার অভাব। তবে মজার ব্যাপার হলো এই অদক্ষতাকে ঢাকতে গিয়ে সরকার অতি সাধারণ মানুষকেও করের জালে জালে আনার চেষ্টা করছে। ব্যাংকের সঞ্চয়ী প্রকল্পের ওপরও করারোপ করেছে। এতে সাধারণ সঞ্চয়কারীরা ক্ষতিগ্রস্ত হচ্ছেন। এমনকি অবসরপ্রাপ্ত মানুষের ডিপিএসের মুনাফা থেকেও এই কর কাটা হচ্ছে, যেটা রাজস্ব আইনের সঙ্গেই সাংঘর্ষিক।মোদ্দা কথা হলো, দেশের শিক্ষিত ও সচেতন মানুষেরা কর দিতে চায়। দেশ স্বনির্ভর হোক, বিশ্ব ব্যাংক ও আইএমএফের কাছে যেন হাত না পাতে-সেটাও তাঁরা চান। প্রতি বছর আয়কর মেলাতে দেখা যায়, প্রচুর তরুণ ও মধ্যবিত্ত কর দিচ্ছেন। এই ধারা ধরে রাখার জন্য রাজস্ব বিভাগকে উদ্যোগ নিতে হবে। মানুষকে হয়রানি করা চলবে না। গাড়িটি ফেরত দিয়ে ওই নাগরিক একভাবে তাঁর দায়িত্ব পালন করেছেন। এবার রাজস্ব বিভাগকেও দায়িত্ব পালন করতে হবে। কেউ যদি এ রকমভাবে অবৈধ গাড়ি বা সম্পদ জমা দিতে চান, তাঁকে অহেতুক হয়রানি করা চলবে না। মানুষকে আশ্বস্ত করা গেলে অনেকেই হয়তো অবৈধ সম্পদ ও অর্থ জমা দেবেন। রাজস্ব বিভাগ এ রকম উদ্যোগ নিতেই পারে।ইহাতে মন্তব্য প্রদান বন্ধ রয়েছে
49		পুলিশের অভিযানে তামিম চৌধুরী ও এর আগে কল্যাণপুরে নয় জঙ্গির মৃত্যুর মধ্য দিয়ে জঙ্গি তৎপরতার রাশ অনেকটাই টেনে ধরা গেছে বলে পুলিশ মনে করছে। হয়তো সে দাবির সত্যতা রয়েছে। কিন্তু বছর খানেক ধরে জঙ্গিদের এই ধারাবাহিক হামলার প্রভাব জনমনে দীর্ঘদিন ধরে অনুভূত হবে। এসব হামলার কারণে বৈশ্বিক পরিসরে বাংলাদেশের ভাবমূর্তি ক্ষুণ্ন হয়েছে। দেশের ভেতরেও মানুষের মনে নিরাপত্তাহীনতার বোধ তীব্র হয়েছে। এমনিতেই মধ্যবিত্তের একটি বড় অংশ দেশের রাজনৈতিক পরিস্থিতি, সুশাসনের অভাব ও অর্থনৈতিক অনিশ্চয়তার কারণে অভিবাসনের কথা সব সময়ই কম-বেশি ভাবেন। এসব ঘটনার পর তাঁরা এ ব্যাপারে আরও সিরিয়াস হয়ে উঠেছেন। তাঁদের অনেকেই হয়তো শেষমেশ চলে যাবেন। আবার সরকার ব্লগারদের নিরাপত্তার ব্যাপারে একরকম ঔদাসীন্য দেখানোয় তাঁদের কেউ কেউ দেশ ছেড়ে গেছেন। অন্য অনেকেও এই সুযোগ নিয়েছেন বা নেওয়ার চেষ্টা করছেন।এই অভিবাসনের দুটি দিক রয়েছে। প্রথমত, ১৯৪৭ সালে দেশভাগের সময় থেকে এখানকার হিন্দু জনগোষ্ঠী পশ্চিম বাংলাসহ ভারতের বিভিন্ন প্রদেশে চলে যাওয়া শুরু করে, যে ধারা এখনো শেষ হয়নি। তখন থেকে বিভিন্ন সাম্প্রদায়িক হামলার পর হিন্দুরা নীরবে দেশত্যাগ করে যাচ্ছে। দেশভাগের সময় পূর্ব বাংলা বা আজকের বাংলাদেশে হিন্দু জনগোষ্ঠী ছিল মোট জনসংখ্যার প্রায় ৩১ শতাংশ, আর এখন তা প্রায় ১১ শতাংশে নেমে এসেছে। অবশ্য বিবিএসের এই হিসাব নিয়ে বিতর্ক আছে। সব সরকারের আমলেই সংখ্যালঘু জনগোষ্ঠীর ওপর আক্রমণ হয়েছে, কিন্তু তার বিচার হয়নি। সেটা যেমন বিএনপির সরকারের ক্ষেত্রে সত্য, তেমনি আওয়ামী লীগের সরকারের আমলেও। এ বছরের শুরুতে যেভাবে হিন্দুধর্মাবলম্বীসহ সংখ্যালঘুদের টার্গেট করে হত্যা করা হলো, তাতে তাদের মধ্যে নিরাপত্তাহীনতার বোধ তৈরি হয়েছে। রাজধানী ঢাকায় বসে এটা টের পাওয়া না গেলেও দেশের বিভিন্ন স্থানে এর প্রভাব ঠিকই টের পাওয়া যাচ্ছে।হিন্দুদের দেশত্যাগের বিষয়টি রাজনৈতিক। কিন্তু এবার তার সঙ্গে নতুন মাত্রা যুক্ত হয়েছে। নরেন্দ্র মোদির বিজেপির সরকার ভারতের নাগরিকত্ব আইনে সংশোধনী এনেছে। ফলে বাংলাদেশ ও পাকিস্তান থেকে হিন্দুসহ যেসব সংখ্যালঘু প্রাণভয়ে ভারতে যাবেন, ভারত সরকার তাঁদের প্রথমে ১০ বছরের জন্য এবং পরে স্থায়ীভাবে নাগরিকত্ব দেবে। বর্তমানে ভারতে প্রায় দুই লাখ অবৈধ বাংলাদেশি বসবাস করছেন। এই আইনের কারণে বাংলাদেশের সংখ্যালঘু হিন্দু জনগোষ্ঠী আরও বিপদে পড়বে। নানা কারণে অনেকেই এই সুযোগ নিতে পারেন, কিন্তু যাঁরা নেবেন না, তাঁরা নানা বৈরী পরিবেশের সম্মুখীন হবেন। গত কয়েক বছরে দেশে নানা কারণেই ভারত-বিরোধিতা তীব্র হয়েছে, ভারত সরকারের এই পদক্ষেপে তা আরও বাড়বে বলেই আশঙ্কা করা যায়। সেটা শেষমেশ হিন্দু-বিরোধিতায় রূপ নিতে পারে। বাংলাদেশের হিন্দুদেরই তার পরিণতি ভোগ করতে হবে। দ্বিতীয়ত, দেশের রাজনৈতিক জটিলতা, অর্থনৈতিক অনিশ্চয়তা ও সুশাসনের অভাবের কারণে শিক্ষিত মধ্যবিত্তের মধ্যে উন্নত দেশে অভিবাসনের ইচ্ছা সব সময়ই আছে। দেশের প্রায় এক কোটি লোক এখন প্রবাসী। এ পরিস্থিতিতে যাঁরা এত দিন অভিবাসনের ব্যাপারে দোটানায় ছিলেন, তাঁদের অনেকেই এখন সিদ্ধান্ত নেওয়ার কথা ভাবছেন। অভিবাসন বর্তমান যুগের খুবই আলোচিত বিষয়। সিরিয়া বা মধ্যপ্রাচ্যের লোকেরা দেশত্যাগ করছে বাধ্য হয়ে। যুদ্ধের কারণে সেসব দেশে এখন বসবাস করা দায় হয়ে উঠেছে। আমাদের দেশের পরিস্থিতি তেমন নয়। এখানকার তরুণেরা দেশান্তরি হন মূলত উন্নত জীবনযাপনের সন্ধানে। সমুদ্রপথে মালয়েশিয়া ও ইন্দোনেশিয়া যাওয়ার জন্য আমাদের দেশের কত তরুণ জমি বিক্রি করে জীবন বাজি রেখেছিলেন, তার করুণ চিত্র আমরা দেখেছি। আবার যাঁরা অত্যন্ত মেধাবী মানুষ, তাঁদের কাজ করার সুযোগও দেশে নেই বললেই চলে। ফলে তাঁরাও অভিবাসন করতে চান।বাংলাদেশের নবীন ও শিক্ষিত লোকজনের মধ্যে অভিবাসন-আকাঙ্ক্ষা নিয়ে যুক্তরাজ্যের গবেষক অ্যালেন ব্যাল একটি গবেষণা করেছেন, যার বঙ্গানুবাদ ত্রৈমাসিক প্রতিচিন্তা পত্রিকায় প্রকাশিত হয়েছে। তিনি দেখিয়েছেন, বাংলাদেশের অর্থনৈতিক প্রবৃদ্ধি, দ্রুত নগরায়ণ, পরিবারগুলোর শিক্ষায় বিনিয়োগ বাড়ানো প্রভৃতি কারণে উদীয়মান মধ্যবিত্ত নবীনদের মধ্যে নতুন আধুনিক জীবনাচরণের আকাঙ্ক্ষা সৃষ্টি হয়েছে। কিন্তু দেশে তাদের এই আকাঙ্ক্ষা পূরণ হচ্ছে না। বিশ্বায়নের প্রভাবে অনেকেই এখন বিশ্বনাগরিক হতে চায়। ফলে শিক্ষিত মধ্যবিত্তদের মধ্যে উন্নত দেশে পাড়ি জমানোর প্রবণতা বেড়েছে।অনেকেই আশঙ্কা করছেন, গুলশানের হামলায় বিদেশি নাগরিকেরা নিহত হওয়ায় দেশে বিদেশি বিনিয়োগ ক্ষতিগ্রস্ত হবে। ইতিমধ্যে মাতারবাড়ি কয়লাভিত্তিক বিদ্যুৎ প্রকল্পের দরপত্র কার্যক্রমের মেয়াদ এক মাস বাড়ানো হয়েছে। তা ছাড়া হামলার পর থেকে বিদেশিরা মেট্রোরেল নির্মাণ প্রকল্পের কাজে যাচ্ছেন না। ইউরোপীয় ইউনিয়ন তাদের নাগরিকদের জন্য সব জায়গাতেই নিরাপত্তা চেয়েছে। এমন হামলা আরও হলে বিদেশি বিনিয়োগ নিঃসন্দেহে ব্যাহত হবে। অনেকে ব্যবসাও গুটিয়ে নিতে পারেন। সেটা হলে দেশে নতুন করে বেকারত্বের সমস্যা সৃষ্টি হবে। এমনিতেই দেশে উচ্চশিক্ষিত তরুণদের মধ্যে বেকারত্বের হার অনেক বেশি। এর সঙ্গে যদি নতুন করে বেকারত্ব সৃষ্টি হয়, তাহলে পরিস্থিতি যে জটিল আকার ধারণ করবে, তাতে সন্দেহ নেই। তবে জাপানিরা এখানে বিনিয়োগ করার ব্যাপারে ইতিবাচক। তাদের এই আস্থার প্রতিদান আমাদের দিতে হবে।বিশ্বায়নের যুগে অভিবাসন অনেক ক্ষেত্রে স্বাভাবিক ব্যাপার। কিন্তু সব ক্ষেত্রে নয়। একটি দেশের শিক্ষিত তরুণেরা যদি রাজনৈতিক অস্থিতিশীলতার কারণে হরেদরে দেশান্তরি হতে শুরু করেন, সেটা ওই দেশের জন্য ভালো লক্ষণ নয়। বাংলাদেশ নানা কারণেই পৃথিবীতে একটি ইতিবাচক ভাবমূর্তি তৈরি করতে পেরেছিল, কিন্তু এসব কারণে আমাদের অর্জন ধূলিসাৎ হতে পারে। তাই তরুণদের এই হতাশা দূর করতে হবে। সে জন্য দেশে রাজনৈতিক স্থিতিশীলতার বিকল্প নেই। অন্যদিকে সংখ্যালঘুদের নিরাপত্তা দিতে হবে, তাদের আশ্বস্ত করতে হবে।প্রতীক বর্ধন: সাংবাদিক ও অনুবাদক।bardhanprotik@gmail.comইহাতে মন্তব্য প্রদান বন্ধ রয়েছে
50		শহীদ কাদরীর আবির্ভাব ছিল দাপুটে। কবিতায়, আড্ডায়, বাউণ্ডুলেপনায়, ঠাট্টায়। ১৯৫০-এর দশকের ঢাকা শহর তখন আড়মোড়া ভেঙে জাগতে শুরু করেছে। তার মধ্যে জেগে উঠছে ভবিষ্যতের এক স্বাধীন দেশের রাজধানী হওয়ার তৃষ্ণা। আর তাতে ইন্ধন দিচ্ছেন সদ্য তারুণ্যে পা দেওয়া বেপরোয়া কিছু কবি ও শিল্পী। কিশোর শহীদ কাদরী ভিড়ে গেলেন এই দলে। শুধু ভিড়লেন না, হয়ে উঠলেন আড্ডার মধ্যমণি। উন্মাতাল ঝোড়ো হাওয়ার মতো তাঁর উপস্থিতি মাতিয়ে দিল ঢাকার নানা গলি, রেস্তোরাঁ আর বইয়ের দোকান।শামসুর রাহমান, সৈয়দ শামসুল হক ও আল মাহমুদের যে কবিদলের সঙ্গে এক নিশ্বাসে আসে শহীদ কাদরীর নাম, সেখানে তিনিই সর্বকনিষ্ঠ। তাঁর জন্ম ১৯৪২ সালের ১৪ আগস্ট। শামসুর রাহমানের চেয়ে সাক্ষাৎ ১৩ বছরের ছোট। কিন্তু তাঁর নিজের বয়স যখন ১৪, তখনই তাঁর কবিতা অনুমোদন পেয়ে গেছে বুদ্ধদেব বসুর। বুদ্ধদেব বসু তখন আধুনিক বাংলা কবিতার বিধাতাপ্রায়। তাঁরই অভিজাত সাহিত্যপত্র কবিতায় বেরিয়ে গেল কিশোর শহীদ কাদরীর লেখা।তরুণ শহীদ কাদরীর চালচুলোহীন বাউণ্ডুলে জীবন হয়ে উঠেছিল কিংবদন্তিপ্রতিম। এই উন্মূল ছন্নছাড়া নগর-জীবনের ছবি তাঁর কবিতাকেও অনন্য করে তুলেছিল। কবিতায় তিনি ছিলেন অকপট, নিজেকে প্রকাশ করার ব্যাপারে একেবারে খোলামেলা।এসব অনন্যতা সত্ত্বেও শহীদ কাদরী বেশি লেখেননি। ১৯৬৭ সালে বেরোয় তাঁর প্রথম কবিতার বই উত্তরাধিকার। প্রথম বই দিয়েই বাজিমাত। এরপর আর দুটো মাত্র কাব্যগ্রন্থ তোমাকে অভিবাদন প্রিয়তমা ও কোথাও কোনো ক্রন্দন নেই। এরপর তাঁর লেখা প্রায় থেমে যায়। তিনি চিরকালের জন্য পাড়ি জমান বিদেশে। মৃত্যুর কিছুকাল আগে আবার লেখালেখিতে সচল হতে শুরু করেছিলেন।শহীদ কাদরী যে বেশ শখ করে বিদেশে গিয়েছিলেন, তা নয়। গিয়েছিলেন হতাশা নিয়ে। কাছের কিছু মানুষের কাছ থেকে প্রবঞ্চনার শিকার হয়ে। তবে সে তিক্ততা তাঁর মনে চিরস্থায়ী দাগ ফেলেনি। নানা দেশে ঘোরাঘুরি করে শহীদ কাদরী শেষমেশ থিতু হয়েছিলেন যুক্তরাষ্ট্রে। বাংলাদেশ থেকে কেউ গেলে আন্তরিকভাবে তাঁকে বরণ করতেন।নিউইয়র্কে শহীদ কাদরীর বাড়িতে তাঁর উষ্ণ আতিথ্যের কথা বারবার মনে পড়ছে। তখনো তাঁর কঠিন অসুখ। যকৃতের নিয়মিত ডায়ালিসিস করতে হয়। আহার-নিদ্রা চলে কঠোর শৃঙ্খলায়, স্ত্রী নীরা কাদরীর মমতাময় শাসনে। তবু তার মধ্যেও তাঁর ক্লান্তি নেই। তিনি আমাদের ছাড়েন না। তাঁর বিখ্যাত সেই আড্ডা চলল মধ্যরাত পর্যন্ত। আর সেই আড্ডায় ফিরে ফিরে আসতে থাকল দুটিই মাত্র প্রসঙ্গ: বাংলাদেশ আর কবিতা। আর সব ছাপিয়ে ঘরে প্রতিধ্বনি তুলতে লাগল তাঁর প্রাণখোলা হাসি। মনের গভীরে তিনি জানতেন, আর কখনো তাঁর বাংলাদেশে ফেরা হবে না। কিন্তু বারবার বললেন, ‘দেশে আমি একবারের জন্য হলেও যাব।’প্রবাস-জীবনের দীর্ঘ নীরবতার পর বেরিয়েছিল শহীদ কাদরীর শেষ কবিতার বই আমার চুম্বনগুলো পৌঁছে দিও। এরপর তাঁর কলম আর রুদ্ধ হয়নি। ধীরে চলছিল, কিন্তু সচল ছিল। নতুন বইয়ের কথাও হয়তো ভাবছিলেন। মৃত্যু তাতে যতি টেনে দিল।শহীদ কাদরী বাংলা একাডেমি পুরস্কার পেয়েছেন, পেয়েছেন একুশে পদক। কবির জন্য তো এসব বাহ্য সম্মান। পাঠকদের ভালোবাসা পেয়েছেন বুকভরা। আর, একটি অনন্য আসন তো তাঁর থেকেই যাবে চিরকাল। বাংলাদেশের কবিতার প্রতিষ্ঠাতা প্রজন্মের তিনিও তো একজন। এ জন্য চিরকাল তিনি অভিবাদন পেয়ে যাবেন ভবিষ্যৎ​ বাংলা কবিতার।তোমাকে অভিবাদন, কবি! আরও পড়ুনকবি শহীদ কাদরী আর নেইইহাতে মন্তব্য প্রদান বন্ধ রয়েছে
51		গত বছর একদিন প্রথম আলোর জ্যেষ্ঠ সাংবাদিকের সঙ্গে জাতীয় প্রেসক্লাবে নাশতা করছিলাম। হঠাৎ খবর পেলাম অমিতাভ বচ্চন মারা গেছেন। স্বাভাবিক মৃত্যু নয়, সড়ক দুর্ঘটনায় তাঁর মৃত্যু হয়েছে। উপমহাদেশের চলচ্চিত্রজগতের যে তিন-চারজনকে আমি শ্রদ্ধা করি, অমিতাভ বচ্চন তাঁদের একজন। আমার টেলিভিশন দেখার বিশেষ অবকাশ হয় না, কিন্তু কাজকর্ম ফেলে আমি অমিতাভ বচ্চনের ‘কৌন বনেগা ক্রোড়পতি’ পুরোটাই উপভোগ করেছি। তা ছাড়া, তাঁর ব্যক্তিত্বের কারণে তাঁর প্রতি আমার শ্রদ্ধা। এখনো তিনি সক্রিয়, তাই তাঁর মৃত্যুসংবাদে মর্মাহত হই। খাবারের টেবিল থেকে টিভিরুমে যাই খাওয়া শেষ না করেই। আমাদের চ্যানেলগুলোর স্ক্রলে কিছু দেখা গেল না। ভারতীয় চ্যানেল ঘুরিয়ে দেখি সেখানেও গানবাজনা হচ্ছে, অমিতাভ বচ্চনের কোনো খবর নেই। আমার বিচলিত ভাব দেখে সাংবাদিকদের কেউ কেউ তাঁদের অফিসে ফোন করে জানলেন এ রকম কোনো খবর পাওয়া যায়নি। আমার ছেলেকে বললাম, কারও কম্পিউটার থেকে ওই সংবাদের একটা প্রিন্ট বের করে আনতে। রাতে আমি প্রিন্টের কাগজটি পড়ে দেখি, তিনি যে শুধু মারা গেছেন তা-ই নয়, তাঁর দেহ এতটাই বিকৃত হয়েছে যে তা চেনার উপায় নেই। আরও কী সব কথা। দুই দিন পরে তাঁর অন্ত্যেষ্টিক্রিয়া হবে ইত্যাদি ইত্যাদি। কোনো অতি দক্ষ সাংবাদিকের লেখা রিপোর্ট। এই অপকর্মটি ২৫ বছর আগে কেউ করতে পারত না এবং করা সম্ভব ছিল না। গত দুই দশকে তথ্যপ্রযুক্তির এত অগ্রগতি হয়েছে যে মুহূর্তের মধ্যে যে কেউ যা খুশি করতে পারে এবং বিশ্বের এই প্রান্ত থেকে ওই প্রান্তের মানুষ জেনে যায়। তথ্যপ্রযুক্তির উপকারিতা বলে শেষ করা যাবে না, কিন্তু তার যে অপব্যবহার, বিশেষ করে বাংলাদেশে যে ধরনের অপব্যবহার হচ্ছে, তার বিরুদ্ধে প্রতিরোধমূলক ব্যবস্থা না নিলে সমাজ ও রাষ্ট্রের ভয়াবহ ক্ষতি হয়ে যাবে। তথ্যপ্রযুক্তির ব্যবহার ছাড়া বাংলাদেশ ব্যাংকের রিজার্ভ চুরির ঘটনা ঘটতে পারত না। তথ্যপ্রযুক্তির অপব্যবহারে বাংলাদেশের কত সংসার ভেঙে গেছে, কত মেয়ে করেছে আত্মহত্যা। সম্প্রচার মাধ্যমে মুক্তিযুদ্ধ, মুক্তিযুদ্ধের চেতনা, বঙ্গবন্ধু শেখ মুজিবুর রহমান সম্পর্কে অপপ্রচার চালালে বা তাতে মদদ দিলে সর্বোচ্চ শাস্তি যাবজ্জীবন কারাদণ্ড। এর পাশাপাশি এক কোটি টাকা জরিমানা বা উভয় শাস্তির বিধান রেখে ‘ডিজিটাল নিরাপত্তা আইন, ২০১৬’-এর খসড়া ২২ আগস্ট মন্ত্রিসভা অনুমোদন করেছে। খসড়া আইনটির বিষয়ে জানতে চাইলে আইনমন্ত্রী আনিসুল হক প্রথম আলোকে জানান, ডিজিটাল নিরাপত্তা আইনটি অন্য আইনের সঙ্গে সাংঘর্ষিক কি না এবং অন্য আইনের সঙ্গে এটা মিলে যায় কি না, সেটি দেখার জন্য তাঁকে দায়িত্ব দেওয়া হয়েছে। তিনি অন্যান্য মন্ত্রণালয়ের সঙ্গে বিষয়টি নিয়ে পর্যালোচনা করেন। কোনো রাষ্ট্রে যখন কোনো আইন জারি হয় তখন তা কোনো শ্রেণি বা গোষ্ঠীর জন্য হয় না, একটি নির্দিষ্ট সময়ের জন্যও হয় না। তা হয় সব নাগরিকের জন্য এবং অনির্দিষ্ট সময়ের জন্য। ওই আইন প্রতিটি নাগরিক ও সরকারের লোকজনের ক্ষেত্রেও প্রযোজ্য। আইনমন্ত্রী অন্যান্য মন্ত্রণালয়ের সঙ্গে আলোচনার কথা বলেছেন। সেটা করুন, কিন্তু আমরা যারা সাধারণ নাগরিক, তাদের অভিমত হলো, প্রথমে দেখুন আইনটি বাংলাদেশের সর্বোচ্চ বিধান সংবিধানের সঙ্গে সাংঘর্ষিক কি না। সরকার যে অবিলম্বে আইনটি পাস করতে বদ্ধপরিকর, তাতে কারও সন্দেহ নেই। আইনগত দিকটির বাইরেও জাতীয় ও সামাজিক জীবনে এই আইনের প্রভাব কী হবে তা বিবেচনা করা উচিত। দেশের অন্য মানুষের কথা বাদ দিলেও বর্তমান সরকার, মুক্তিযুদ্ধ, বঙ্গবন্ধু এবং দল হিসেবে আওয়ামী লীগ কতটা উপকৃত হবে, তা বিবেচনা করা প্রয়োজন। আমি কিছুটা বিস্মিত হয়েছি আর একটি ব্যাপারে। খসড়া আইনটি অনুমোদনের পর আমাদের পত্রপত্রিকার উচিত ছিল আইনটি নিয়ে বিচার-বিশ্লেষণ করা। বিচার-বিশ্লেষণ মানে বিরোধিতা নয়, ভালো-মন্দ দিক আলোচনা করা। কিন্তু তার পরিবর্তে অনেক পত্রিকা পরদিনই আইনটির উচ্ছ্বসিত প্রশংসা করে ‘যুগোপযোগী’ আখ্যা দিয়ে সম্পাদকীয় লিখেছে। আধুনিক মিডিয়ার কাছ থেকে মানুষ প্রত্যাশা করে গুরুতর বিষয়ে সঠিক সিদ্ধান্ত। সরকারের ভালো কাজে সমর্থন দেওয়া আর অন্ধ-আনুগত্য ও প্রশ্নহীন বশ্যতা এক জিনিস নয়। হয়তো ভিন্নমত সরকার সহ্য করবে না, কিন্তু সে জন্য ভিন্নমত প্রকাশ বন্ধ থাকা উচিত নয়। ১৯৭৪-এর ফেব্রুয়ারিতে যখন সরকার ‘স্পেশাল পাওয়ার্স অ্যাক্ট’ বা বিশেষ ক্ষমতা আইন পাস করে, তার বিরোধিতা করে পত্রপত্রিকায় লেখালেখি হয়। সরকার সমালোচনায় কান দেয়নি। পরে দেখা গেল আওয়ামী লীগের নেতা-কর্মীরাই ওই আইনে সবচেয়ে নির্যাতিত হয়েছেন। শুধু ওই আইন নয়, ‘ছাপাখানা ও প্রকাশনা (ঘোষণা ও নিবন্ধীকরণ) আইন, ১৯৭৩’-এর বিরোধিতা করে সেকালের পত্রপত্রিকা লিখেছিল। সরকার শোনে নাই। পরে তার ক্ষতিকর প্রভাবে বিপন্ন হয়েছেন সংশ্লিষ্ট সবাই। সরকার এবং সংসদই আইন করবে, কিন্তু আইন যেহেতু নাগরিকদের জন্য সুতরাং যেকোনো আইন প্রণয়নের আগে নাগরিক সমাজের মতামত গ্রহণ অপরিহার্য। আওয়ামী লীগ ক্ষমতায় না থাকলেও বঙ্গবন্ধুকে অপমান করে সে সাধ্য কার? বাংলাদেশে ইতিহাস নিয়ে যা হয় তা ‘ইতিহাস বিকৃতি’ নয়, ফাজলামি। ফাজলামির জবাব দেওয়ার জন্য আইনের প্রয়োজন নেই, জনগণই যথেষ্ট। যেমন বিএনপির লন্ডনপ্রবাসী ‘ভাইয়া’ উল্টোপাল্টা বক্তব্য দিয়ে যে অপদস্থটা হয়েছেন, তা কোনো আইন দিয়ে সম্ভব ছিল না। মুক্তিযুদ্ধ ও বঙ্গবন্ধুকে নিয়ে যদি কেউ মূর্খের মতো কিছু বলে, তাতে কিছু যায়-আসে না। তবে এই ইন্টারনেটের যুগে অনেক কিছুই ঠেকানো সম্ভব নয়। কোনো রাজনৈতিক দল বা নেতার মতাদর্শ ঐশী বিধান নয়। রাজনৈতিক ব্যক্তিত্বকে সমালোচনার মুখোমুখি হতে হয়, তাঁর জীবদ্দশায় ও মৃত্যুর পরেও। ইতিহাসের মহানায়কদের নিয়তিই তাই। ১৯৯০ সালে আমরা দেখেছি লেনিনের মূর্তি চূর্ণবিচূর্ণ করতে। দেঙ-এর সময় মাও সে তুংয়ের অবমূল্যায়ন হয়। কেউ প্রশ্ন করতে পারেন, মুক্তিযুদ্ধ নিয়ে যা লেখার তা হয়ে গেছে কি না। আমি বলব, না হয়নি। লেখালেখি হচ্ছে এবং তা এক অব্যাহত প্রক্রিয়া, আরও লেখা হবে। ফরাসি বিপ্লব নিয়ে গত ২০০ বছরে অসংখ্য বই লেখা হয়েছে এবং হচ্ছে। দ্বিতীয় বিশ্বযুদ্ধ নিয়ে জার্মানিতে অব্যাহতভাবে বই প্রকাশিত হচ্ছে। খুব বড় ঘটনা নিয়েই সাধারণত তা হয়। বাংলাদেশের মুক্তিযুদ্ধও জাতির ইতিহাসের সবচেয়ে বড় ঘটনা; এই ঘটনা নিয়ে ভবিষ্যতে লাখ লাখ পৃষ্ঠা লেখা হবে। পৃথিবীর সব জাতিরই স্বাধীনতাসংগ্রামের ইতিহাস আছে। বহু দেশের স্বাধীনতা আন্দোলনে একাধিক সংগঠন ও একাধিক নেতা ভূমিকা রেখেছেন। অনেক দেশে স্বাধীনতাসংগ্রামের বৈরী পক্ষ ছিল। বিজয়ের পরে প্রধান নেতৃত্বদানকারী সংগঠনের নেতাদের ঘাড়ে গিয়ে পড়ে রাষ্ট্রের সব দায়দায়িত্ব। প্রতিটি দেশের স্বাধীনতাসংগ্রামের ইতিহাস বহুমাত্রিক। একটি পক্ষের একদল মানুষের লেখা একটি মাত্র ইতিহাস বইতে স্বাধীনতাসংগ্রামের সব বিষয় থাকবে, তা ভাবা যায় না। ঘটনার ভিন্ন বিশ্লেষণ মানেই ইতিহাস বিকৃতি নয়। ঘটনার কোনো তথ্য বিকৃত হলে মানুষ তা গ্রহণ করে না। কেউ যদি বলে বা লেখে একাত্তরের ষোলোই ডিসেম্বর দখলদার পাকিস্তানি বাহিনী আত্মসমর্পণ করে নাই, তা কেউ গ্রাহ্য করবে না। কিন্তু ওই দিনের ঘটনার একাধিক বিবরণ ও বিশ্লেষণ থাকা স্বাভাবিক। বাংলাদেশের মুক্তিযুদ্ধকে অমর্যাদা করার প্রবণতা কখনো কখনো হয়েছে। অতি ছোট ও অতি নষ্ট একটি গোত্র তা করেছে, কিন্তু জনগণের কাছে তা কিছুমাত্র গ্রহণযোগ্যতা পায়নি। যারা করেছে, তাদেরই মানুষ অপমান করেছে। ভবিষ্যতেও তা-ই করবে। সুতরাং তা নিয়ে উদ্বেগের কারণ নেই। পাকিস্তানবাদী যারা মুক্তিযুদ্ধের বিরোধিতা করেছে, হাজারো আইন করে তাদের মন পরিবর্তন করা যাবে না। সারা জীবন তাদের জেলে নিয়ে ঢুকিয়ে রাখলেও তারা পাকিস্তানবাদী থেকে যাবে প্রজন্ম থেকে প্রজন্মান্তরে। যে মুক্তিযুদ্ধের ইতিহাস নিয়ে বর্তমান সরকারের এত উদ্বেগ, এই বুঝি কারও কথায় বা লেখায় মুক্তিযুদ্ধের ইতিহাস বিকৃত হয়ে গেল; সেই মুক্তিযুদ্ধ হয়েছিল যে লক্ষ্যে তা হলো জনগণের কর্তৃত্ব প্রতিষ্ঠা। ‘বাংলাদেশের জনগণের অভিপ্রায়ের অভিব্যক্তিস্বরূপ’ ১৯৭২-এ যে সংবিধান রচিত হয়, তাকে সরকার ও জনগণ উভয়েই সযত্নে ‘রক্ষণ, সমর্থন ও রক্ষা’ করবেন, সেটাই প্রত্যাশিত। যে পক্ষ থেকেই—সরকারের দিক থেকে হতে পারে, নাগরিকদের দিক থেকেও হতে পারে—সংবিধানের অমর্যাদা হোক, তা অপরাধ। রাষ্ট্রের সঙ্গে ব্যক্তির কী সম্পর্ক হওয়া প্রয়োজন তা সংবিধান ঠিক করে দিয়েছে। আকারের দিক থেকে রাষ্ট্র প্রকাণ্ড, ব্যক্তি ক্ষুদ্র; কিন্তু গুরুত্বের দিক থেকে ব্যক্তি ছোট নয়। সে বড় তার সাংবিধানিক অধিকারের জন্য।গণতান্ত্রিক রাষ্ট্রে প্রত্যেক মানুষের রাজনৈতিক ব্যাপারে কর্তৃত্ব থাকতে হবে। তারই নাম রাজনৈতিক অধিকার। রাষ্ট্রের নির্বাহী বিভাগ ব্যক্তির সেই অধিকার খর্ব করতে পারে না। সেই সাংবিধানিক ও নৈতিক ক্ষমতা নির্বাহী বিভাগের নেই। যেসব দেশের নির্বাহী বিভাগ সেই ক্ষমতা প্রয়োগ করে, সেগুলো স্বৈরাচারী। ব্যক্তিকে সর্বোচ্চ ক্ষমতা বা স্বাধীনতা দিতে হবে। সেই স্বাধীনতার যদি সে অপব্যবহার করে, তার জন্য উপযুক্ত শাস্তি তার প্রাপ্য। কিন্তু অপরাধ না করা পর্যন্ত ব্যক্তি ভোগ করবে তার সেই স্বাধীনতা। কোনো অজুহাতেই নাগরিকের মত প্রকাশের স্বাধীনতা হরণ করা যবে না। আলোচ্য আইনটি কার্যকর হলে বাংলাদেশের ইতিহাসচর্চায় স্থবিরতা দেখা দেবে। তা যেমন ব্যক্তিগত পর্যায়ে হবে, তেমনি একাডেমিক পর্যায়েও হবে। সেটা জ্ঞানচর্চার পথে ঘোরতর বাধা। এবং তার দায়দায়িত্ব বর্তাবে আওয়ামী লীগের ওপর। বিষয়টি ভেবে দেখার জন্য আইনপ্রণেতাদের কাছে বিনীত অনুরোধ রাখছি।সৈয়দ আবুল মকসুদ: লেখক ও গবেষক।ইহাতে মন্তব্য প্রদান বন্ধ রয়েছে
52		নিজস্ব প্রতিবেদক ও নীলফামারী প্রতিনিধি | ৩১ আগস্ট ২০১৬সংবাদ: রাজধানীর কাকরাইলের উইলস লিটল ফ্লাওয়ার স্কুলের ছাত্রী সুরাইয়া আক্তার রিসা (১৪) হত্যার ঘটনায় বখাটে ওবায়দুল খানকে (২৯) গ্রেপ্তার করা হয়েছে।ঢাকা মহানগর পুলিশের (ডিএমপি) রমনা বিভাগের উপকমিশনার মারুফ হোসেন সরদার প্রথম আলোকে বলেন, আজ বুধবার সকালে নীলফামারী থেকে ওবায়দুলকে গ্রেপ্তার করা হয়। তাঁকে ঢাকায় নিয়ে আসা হচ্ছে।আব্দুল্লাহ্ আল আমান সাকিবস্বাধীন সার্বভৌম দেশে নাগরিকের অধিকারের জন্য আন্দোলন, এর চেয়ে লজ্জা আর কীই-বা হতে পারে?মির মো. মোফাজ্জল হোসেনদ্রুত বিচার আইনে মামলা করে এমন শাস্তি দেওয়া হোক, যা দেখে অপরাধীরা অপরাধ করতে ভুলে যায়।কাজী নূর হাইয়ুল হোসেনপাশবিকতার বৃদ্ধি আমাদের শঙ্কিত করে।ইহাতে মন্তব্য প্রদান বন্ধ রয়েছে
53		গুলশানের হলি আর্টিজান রেস্তোরাঁয় এবং শোলাকিয়ার জঙ্গি হামলার কথিত ‘মূল পরিকল্পনাকারী’ তামিম চৌধুরীকে খুঁজে বের করে হত্যার অভিযান বাংলাদেশে চলমান জঙ্গি পরিস্থিতি এবং জঙ্গিবাদ মোকাবিলায় গৃহীত পদক্ষেপের ক্ষেত্রে একটা বড় ঘটনা; নিরাপত্তা বাহিনীর এই অভিযান তাদের একটি বড় সাফল্য। তামিম চৌধুরী যে সংগঠনের সদস্য ছিলেন, সেই সংগঠনের জন্য এটি একটি বড় রকমের ধাক্কা। সরকারের পক্ষ থেকে তামিম চৌধুরীকে ‘নতুন জেএমবি’র নেতা বলা হয়েছে। কিন্তু অনেকেই মনে করেন, কথিত ইসলামিক স্টেটের প্রচারণা মুখপত্র ‘দাবিক’ যাকে আইএসের বাংলাদেশ শাখার ‘আমির’ হিসেবে উল্লেখ করেছে, তিনিই এই তামিম চৌধুরী। অভিযানের পরপরই সাংবাদিকদের সঙ্গে কথা বলার সময় আইজিপি জানিয়েছেন যে তামিম সিরিয়ায় প্রশিক্ষণ নিয়েছেন। তা ছাড়া, গণমাধ্যম ও নিরাপত্তা বিশ্লেষকদের কাছ থেকে পাওয়া তথ্যেও এটা অনুমান করা হয়েছে যে জন্মসূত্রে বাংলাদেশি কানাডার নাগরিক তামিম চৌধুরী সিরিয়ায় প্রশিক্ষণ নিয়ে বাংলাদেশে আইএসকে সংগঠিত করার জন্যই এসেছিলেন। তামিম চৌধুরী আইএসের সঙ্গে যুক্ত ছিলেন কি না বা বাংলাদেশি জঙ্গিদের আন্তর্জাতিক যোগাযোগ আছে কি না, সেই বিষয়ে পুরোনো বিতর্ক আপাতত সরিয়ে রেখে আমরা দুটো বিষয় নিঃসন্দেহে বলতে পারি। প্রথমত, তাঁকে চিহ্নিত করা, খুঁজে বের করা, তাঁকে অনুসরণ করা এবং শেষ পর্যন্ত তাঁকে জালে আটকে ফেলে হত্যা করার যে অভিযান, তাতে বাংলাদেশের নিরাপত্তা বাহিনীগুলো সাফল্য দেখিয়েছে। প্রাসঙ্গিকভাবে উল্লেখ্য, গণমাধ্যমের দেওয়া খবর অনুযায়ী অভিযানটি সুচারুভাবে পরিচালিত হয়েছে। অভিযানে গৃহীত কৌশল বিষয়ে ভবিষ্যতে নিশ্চয় আরও জানা যাবে এবং সেই সময় এ বিষয়ে আরও সুনির্দিষ্ট আলোচনার অবকাশ থাকবে। দ্বিতীয় বিষয় হচ্ছে, তামিম চৌধুরী মৃত্যুর কী ধরনের প্রতিক্রিয়া হবে?এ ধরনের অভিযানের পরে এই আলোচনা প্রায়ই করা হয়ে থাকে এবং এই প্রশ্ন তোলা হয় কেন অভিযুক্তকে বাঁচিয়ে রেখে তথ্য সংগ্রহ করা হলো না। তবে তামিম চৌধুরীর মৃত্যুর পরেও কেউ কেউ অবশ্য এমন অনুমান প্রকাশ করেছেন যে তামিম সম্ভবত আগেই আটক হয়েছিলেন। এসব আলোচনার কারণ আমাদের অজ্ঞাত নয়। আমরা দেখতে পেয়েছি যে গত কয়েক মাসে সরকারের কাউন্টার-টেররিজম কৌশলের একটি প্রধান দিক হয়ে উঠেছে আটকের পরে জঙ্গিদের হত্যা করা। ‘ক্রসফায়ার’ বা ‘বন্দুকযুদ্ধ’ এ ক্ষেত্রে প্রধান উপায় হিসেবে ব্যবহৃত হয়েছে। পরিসংখ্যান বলছে, এ বছরের ৬ জুন থেকে ৫ আগস্ট পর্যন্ত দুই মাসে সন্দেহভাজন ১৯ জন জঙ্গি বন্দুকযুদ্ধে মারা গেছেন (সূত্র: প্রথম আলো, ৬ আগস্ট ২০১৬)। মানবাধিকারকর্মীরা এ বিষয়ে উদ্বেগ প্রকাশ করেছেন এবং এমন প্রশ্নও উঠেছে যে এসব হত্যাকাণ্ডের মধ্য দিয়ে প্রকৃত ‘পরিকল্পনাকারী’দের বাঁচিয়ে দেওয়া হচ্ছে কি না (এ ধরনের বিচারবহির্ভূত হত্যার বিরুদ্ধে আমার লেখা, দেখুন ‘ক্রসফায়ার-সমর্থক ও সমালোচকদের কাছে দুটি প্রশ্ন,’ প্রথম আলো ২৫ জুন, ২০১৬)।কিন্তু আমরা এ-ও জানি, নিরাপত্তা অভিযানের সময় এমন সব পরিস্থিতির উদ্ভব ঘটে যে নিরাপত্তা বাহিনী সন্দেহভাজন ব্যক্তি বা ব্যক্তিদের ঘিরে ফেললে তারা আক্রমণ চালায় এবং নিরাপত্তা বাহিনীর সদস্যদের পাল্টা ব্যবস্থা গ্রহণের বিকল্প থাকে না। যেমন গত বছর নভেম্বরে প্যারিসে জঙ্গি হামলার পাঁচ দিন পর পুলিশের সঙ্গে যুদ্ধে ওই হামলার কথিত পরিকল্পনাকারী আব্দেল হামিদ আব্বাউদ মারা যান। কিন্তু এ ছাড়া অনেক সময় আগে থেকেই কোনো কোনো সন্ত্রাসীকে ‘আটক’ করার বদলে ‘হত্যা’ করার সিদ্ধান্ত নেওয়া হয়। যেমন—ওসামা বিন লাদেনের বিষয়ে যখন ঘোষণা করা হয়েছিল যে তাঁকে ‘জীবিত বা মৃত’ খুঁজে বের করা হবে, তখনই স্পষ্ট ছিল যে তাঁকে হত্যার ব্যাপারেই সিদ্ধান্ত নেওয়া হয়েছে। যুক্তরাষ্ট্র সরকার এটা স্বীকার না করলেও সহজেই বোধগম্য যে, অ্যাবোটাবাদে যুক্তরাষ্ট্রের বিশেষ বাহিনীর হামলার উদ্দেশ্য ওসামা বিন লাদেনকে আটক করা ছিল না।একইভাবে ইয়েমেনি বংশোদ্ভূত মার্কিন নাগরিক আনোয়ার আল-আওলাকিকে ২০১১ সালে ড্রোন হামলায় হত্যা সিদ্ধান্ত নিয়েই করা হয়েছিল। তাঁর হত্যা নিয়ে এই প্রশ্ন উঠেছিল যে আত্মপক্ষ সমর্থনের আইনানুগ সুযোগ না দিয়ে একজন মার্কিন নাগরিককে যুক্তরাষ্ট্র সরকার হত্যা করতে পারে কি না। অনেক সময়ই যখন কোনো সন্ত্রাসীকে আটক করা সম্ভব নয় বলে বিবেচিত হয়েছে, সেই সময়েই তাকে হত্যার সিদ্ধান্ত নেওয়া হয়েছে। ইরাকে ২০০৬ সালে আল-কায়েদা নেতা আবু মুসাব আল জারকাবি, ২০০৯ সালে পাকিস্তান তালেবানের নেতা বায়তুল্লাহ মাসউদ, ২০১৩ সালে তাঁর উত্তরসূরি ও ভাই হেকমতউল্লাহ মাসউদ, ২০১৬ সালে আফগান তালেবান নেতা মোল্লা মানসুরকে হত্যার ঘটনা এর উদাহরণ। এগুলো যথাযথ হয়েছে বা সেগুলো বৈধ এমন বলা আমার উদ্দেশ্য নয়। এটাও লক্ষণীয় যে, এসব হত্যার ঘটনা ঘটেছে যখন সন্ত্রাসীরা তাদের নিজেদের নিরাপত্তাবলয়ের ভেতরে থেকেছে এবং তাদের আটক করার কোনো সুযোগ বা সম্ভাবনা নেই।জঙ্গিবাদ মোকাবিলায় বাংলাদেশ অন্য ধরনের অভিজ্ঞতাও উপহার দিয়েছে। ২০০৫ সালে জেএমবির উত্থানের সময় ক্ষমতাসীন বিএনপির নেতৃত্বাধীন জোট সরকার এর অস্তিত্ব অস্বীকার করলেও শেষ পর্যন্ত আন্তর্জাতিক ও অভ্যন্তরীণ চাপের মুখে কেবল জেএমবি নিষিদ্ধই ঘোষণা করেনি, সংগঠনের ছয়জন শীর্ষ নেতাকে আটক করে দ্রুত বিচারের সম্মুখীন করে। তাঁদের মৃত্যুদণ্ড পরের বছর তত্ত্বাবধায়ক সরকারের আমলে কার্যকর হয়। এই ধারা আওয়ামী লীগ সরকারের মেয়াদে বহাল থাকার কারণে পরের বছরগুলোতে সব মিলে ১৭৯ জন জেএমবির নেতা ও কর্মীকে বিভিন্ন আদালত মৃত্যুদণ্ড দিয়েছেন। বিভিন্ন মেয়াদের কারাদণ্ডে দণ্ডিত ৩০০ জঙ্গির আপিল উচ্চ আদালতে বিবেচনাধীন রয়েছে। (সমকাল, ১৭ জুলাই, ২০১৬) তদুপরি, কাউন্টার-টেররিজমের প্রধান লক্ষ্য হিসেবে জঙ্গিদের ওপরে কড়া নজরদারি, আটক, বিচার অব্যাহত রাখার ফলে জেএমবি কার্যত দুর্বল হয়ে পড়ে। গত কয়েক বছরে কাউন্টার-টেররিজমের দৃষ্টি অন্যদিকে সরে যাওয়া এবং দেশের রাজনৈতিক পরিস্থিতির সুযোগে বিভিন্ন জঙ্গি সংগঠন আবার সংগঠিত হয় এবং আন্তর্জাতিক অঙ্গনে আইএসের উত্থানের কারণে তারা শক্তি সঞ্চয় করে।সন্ত্রাসীদের, বিশেষত যেসব হাই-প্রোফাইল সন্ত্রাসী বিভিন্ন অভিযানে নিহত হয়েছে, তাদের আমরা মোটা দাগে দুই ভাগে ভাগ করতে পারি; এদের একদল হচ্ছে অনুপ্রেরণাদানকারী, অন্যরা হচ্ছে সামরিক অভিযানের নেতা। ওসামা বিন লাদেন এবং আনোয়ার আল আওলাকি প্রথম শ্রেণিভুক্ত; অন্য যাঁদের কথা আগে উল্লেখ করেছি, তাঁরা দ্বিতীয় শ্রেণিভুক্ত। লাদেন নিহত হওয়ার আগে থেকেই আর সাংগঠনিক নেতা ছিলেন না; কিন্তু তাঁর মৃত্যুর প্রতীকী গুরুত্ব বিশাল। আওলাকির বড় পরিচয় ছিল যে তিনি ইন্টারনেটের মাধ্যমে অনুপ্রাণিত ও নিয়োগ করতে সক্ষম হতেন। তাঁদের মৃত্যু অবশ্যই আন্তর্জাতিক সন্ত্রাসবাদের জন্য বড় ধরনের ধাক্কা, কিন্তু তাতে অনুপ্রেরণাকারী হিসেবে তাঁদের ভূমিকার অবসান ঘটেছে, এমন মনে করার কারণ নেই। বাংলাদেশের আনসারুল্লাহ বাংলা টিম যা এখন আনসার-আল-ইসলাম নামে পরিচিত। ভারতীয় উপমহাদেশে আল-কায়েদার বাংলাদেশ শাখা বলে দাবিদার এ সংগঠনটির অনুপ্রেরণা হচ্ছে আওলাকি। দেখা গেছে, এ ধরনের সন্ত্রাসীদের আবেদন তাঁদের মৃত্যুর পরে বৃদ্ধি পায়। দ্বিতীয় ধরনের সন্ত্রাসীরা হচ্ছে অপারেশনাল কমান্ডার, তারা মারা যাওয়ার পরে খুব দ্রুতই কেউ না কেউ তাদের স্থলাভিষিক্ত হয়। পাকিস্তান ও আফগানিস্তানে তালেবান নেতৃত্বের ধারাবাহিকতা তার প্রমাণ।বাংলাদেশে নিহত জঙ্গি তামিম চৌধুরী এই বিভাজনে কোন শ্রেণিভুক্ত হবেন? অবশ্যই তামিম চৌধুরী অনুপ্রেরণাদায়ী নেতৃত্বের সারিভুক্ত নন; বরং তাঁকে অপারেশনাল কমান্ডার বলে চিহ্নিত করাই যথাযথ। গুলশান এবং শোলাকিয়ার হামলা তাঁর প্রত্যক্ষ তত্ত্বাবধানে সংঘটিত হয়েছে বলে নিরাপত্তা বাহিনী তথ্য দিয়েছে। তা ছাড়া, আইএসের মুখপত্র দাবিকের ভাষ্য অনুযায়ী, আইএসের উদ্ভব ঘটেছে জেএমবির বিভিন্ন অংশকে একত্র করে, তবে তার সঙ্গে যে নতুন সদস্য যুক্ত হয়েছে, সেটাও আমরা দেখতে পাচ্ছি। ফলে তামিম চৌধুরী সম্ভবত সাংগঠনিকভাবে যেকোনো অপারেশনাল কমান্ডারের চেয়েও গুরুত্বপূর্ণ ভূমিকা পালন করছিলেন। তা সত্ত্বেও, বাংলাদেশের বাইরের এবং বাংলাদেশের জঙ্গি সংগঠনগুলোর অভিজ্ঞতার আলোকে বলতে পারি যে সম্ভবত খুব শিগগির কেউ তাঁর স্থলাভিষিক্ত হবেন।এর বাইরে যে প্রতিক্রিয়া হতে পারে তা হলো—জঙ্গি সংগঠনগুলোর কৌশলে পরিবর্তন, অর্থাৎ ২০০৮ থেকে ২০১২ সালের মতো বড় ধরনের হামলা থেকে সরে এসে নিজেদের সংগঠিত করা। এ ছাড়া আরও বড় ধরনের, দুর্ধর্ষ ধরনের হামলা চালিয়ে দেখানো যে তারা এখনো শক্তিশালী। এ ক্ষেত্রে আন্তর্জাতিক পরিস্থিতি তাদের জন্য ইতিবাচক—সিরিয়ায় ক্রমাগতভাবে পরাজয়ের কারণে আইএসের নতুন কৌশল হচ্ছে পৃথিবীর অন্যত্র তাদের শক্তি দেখানো। মনে রাখা দরকার, তামিমের মতো আরও বেশ কয়েকজন, যাঁরা বিদেশে ছিলেন বা আছেন, তাঁরা এখন সক্রিয়। বাংলাদেশে সরকারের ভাষায় নতুন জেএমবি বা আইএস এবং আল-কায়েদার শক্তি বিষয়ে আমরা অবগত নই। এসব বিবেচনায় তামিম চৌধুরীর মৃত্যু ও অভিযানের সাফল্য সত্ত্বেও এখনই আত্মতৃপ্তিতে ভোগার বা অতিমাত্রায় আনন্দিত হওয়ার কারণ নেই।নিরাপত্তা অভিযানের সাফল্য, জঙ্গিদের হত্যা, জঙ্গি সংগঠনে নেতৃত্বে শূন্যতা তৈরির বিষয়গুলো আলোচনা অবশ্যই গুরুত্বপূর্ণ। কিন্তু সেগুলোর পাশাপাশি একই রকম বা বেশি গুরুত্ব দিয়ে উত্তর খোঁজা দরকার এসব প্রশ্নের যে, এই হত্যা অন্যদের এই ধরনের সংগঠনে যুক্ত হওয়া থেকে বিরত রাখবে কি? জঙ্গি সংগঠনগুলোর বিস্তারে এবং কোনো ব্যক্তির কাছে জঙ্গি সংগঠনের আবেদন তৈরিতে যেসব অনুকূল রাজনৈতিক এবং সামাজিক পরিবেশ কাজ করে, তার অবসান হবে কি? এসব প্রশ্নের উত্তর অনুসন্ধান এবং সেভাবে কৌশল নির্ধারণ হচ্ছে দীর্ঘ মেয়াদে জঙ্গিবাদ মোকাবিলার কার্যকর পথ।আলী রীয়াজ: যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের অধ্যাপক।ইহাতে মন্তব্য প্রদান বন্ধ রয়েছে
54		চাঁদপুর প্রতিনিধি | ২৯ আগস্ট ২০১৬সংবাদ: মাত্র ৮০ টাকার জন্য শাস্তি ভোগের অপমান সইতে না পেরে অষ্টম শ্রেণির এক ছাত্রী আত্মহত্যা করেছে বলে অভিযোগ উঠেছে। সোমবার চাঁদপুর সদর উপজেলার বাগাদী ইউনিয়নের মধ্য বাগাদী গ্রামে এ ঘটনা ঘটে। ওই ছাত্রীর নাম সাথী আক্তার (১৪)। সে বাগাদী গণি উচ্চবিদ্যালয়ের ছাত্রী ছিল।আলিমুল হকশিক্ষক হচ্ছেন আলোকিত মানুষ গড়ার কারিগর। যে শিক্ষকের কাছে ছাত্রছাত্রীরা লাঞ্ছিত আর অপমানিত হয়, আত্মহত্যায় উদ্বুদ্ধ হয়, এমন শিক্ষকের কোনোই প্রয়োজন নেই। সুতরাং মো. আলাউদ্দিনের মতো শিক্ষকের শুধু অপসারণই নয়, সঠিক বিচারের মাধ্যমে তাঁর শাস্তি হওয়া উচিত, যাতে আর কেউ এমনটা করার সুযোগ না পায়!!শাকিব খানমেয়েদের না বিনা বেতনে পড়ানো হয়???বাপ্পিএ সমাজ সাথী, তনু বা রিসার জন্য না। এ সমাজ ধর্ষক, দুর্নীতিবাজ, লম্পট, দেশপ্রেমের নামে গলাবাজি করাদের।ইহাতে মন্তব্য প্রদান বন্ধ রয়েছে
55		মানসুরা হোসাইন। ২৯ আগস্ট ২০১৬সংবাদ: ‘ও তো আমার বড় আদরের বাচ্চা। বড় মাইয়্যা। ওরে আমি খুব যত্নে পালছি। শরীরে একটা দাগও ছিল না। আমার এতটুকুন বাচ্চারে কী করল? আমি এখন কেমনে বাঁচমু?’ মা তানিয়া হোসেন বলেই যাচ্ছেন, ‘আমার বাচ্চা আমারে বইল্যা গেছে, টেইলার্সের কর্মচারী ওর শরীরে ব্যথা দিছে।’ বলেই চিৎকার।আব্দুর রশিদ, জাপানআমারও রিশার সমবয়সী একটি মেয়ে আছে। যখন খবরটি পড়লাম, ব্যথায় তখন বুক ভেঙে গেল। রিশার মা-বাবাকে শুধুই সমবেদনা জানানো ছাড়া সান্ত্বনা দেওয়ার ভাষা জানা নেই।মারুফ আহমেদ, ঢাকাআমরা তার ছবি দেখতে চাই। সে যেখানেই লুকিয়ে থাকুক, আশপাশের লোকজন যেন দেখলেই চিনে ফেলতে পারে। তাহলে ওকে আমরা ধরিয়ে দিতে পারব।আব্দুল্লাহ্ আল মারুফভেবো না গো মা, তোমার ছেলেরা হারিয়ে গিয়েছে পথে। একটা অভয় দিতে পারি। তোমার মতো যতজন মায়ের পাশে প্রথম আলো দাঁড়িয়েছে, সেই সব মায়ের হতভাগা সন্তানের আত্মা ন্যায়বিচার এ বাংলার মাটিতে পেয়েছেই। তোমার পাশেও প্রথম আলো দাঁড়াবে।ইহাতে মন্তব্য প্রদান বন্ধ রয়েছে
56		হাফপ্যান্ট পরার বয়সে অনেকবার সুন্দরবনে গিয়েছিলাম। খুলনা থেকে লঞ্চে করে দক্ষিণে, অনেকবার একেবারে দক্ষিণের শেষ মাথা পর্যন্ত, যেখানে নদী বঙ্গোপসাগরে মিলায়। বন বিভাগের চাকুরে বাবা তখন ছিলেন সুন্দরবনের দায়িত্বে। তাঁকে বনের ভেতরে যেতে হতো ঘন ঘন। আমরা তাঁর সঙ্গে যেতাম প্রতি দুই-তিন মাসে একবার। সরকারি বাসা ছিল সরকারি লঞ্চঘাটের পাশে। মাঝেমধ্যে স্কুল ছুটির পর স্কুল থেকেই সোজা লঞ্চঘাটে। বন বিভাগের দুটো বড় লঞ্চ ছিল, ছোট লঞ্চ-নৌকা ছিল অজস্র।সুন্দরবনের মাঝখানে দুজনেই হাফপ্যান্ট পরা আর হাতে দোনলা বিরাট বন্দুক। আমাদের উচ্চতা আর বন্দুকের দৈর্ঘ্য প্রায় সমান। তখন আমাদের বলা হতো বন্দুকের নলার আগা যাতে কোনো কিছু স্পর্শ না করে—মাটি, গাছ, নিজের পা, কোথাও যেন না ছুঁয়ে যায়। ওভাবে বন্দুক বহন করার বাহাদুরিটা ছিল বেশ কষ্টসাধ্য। বলা বাহুল্য, সেই গাদাবন্দুক দিয়ে গুলি ছোড়ার জন্য শরীরের যে ওজন দরকার, তা হতে অনেক বছরের তরুণ হতে হয়। সে সময় ছিলাম বালক। তখনকার যে ছবি আমার সংগ্রহে আছে, তাতে আমার পাশে দাঁড়ানো বন্দুক নিয়ে অন্য বালকটি ছিল রুমী—জাহানারা ইমামের পুত্র।অর্ধশতাব্দীরও বেশি সময় পেরিয়ে গেছে। তাই নদীর নাম এখন মনে পড়ছে না। নদীটার তীরে শীতের সকালে দুই-তিন কিলোমিটার জায়গাজুড়ে ডজন ডজন কুমির চিত হয়ে রোদ পোহাত। লঞ্চের ইঞ্জিন খুব আস্তে বা একেবারে বন্ধ করে দিয়ে নদী দিয়ে ভেসে গেলে কুমিররা মোটেও বিরক্ত হতো না। অবশ্য ইঞ্জিনের শব্দ হলে ঝুপঝুপ করে নদীতে নেমে পড়ত। সুন্দরবনের একেবারে দক্ষিণ প্রান্তে নদী-সমুদ্রের মোহনায় যেখানে জঙ্গল বা গাছের ঘনত্ব থাকত কম, সেখানে বালুচরে সন্ধ্যায় হরিণের পাল দেখা যেত। দু-তিনবার লঞ্চ থেকে সাঁতার কেটে নদী পার হতে দেখেছি বাঘ মামাকে।মাছের কোনো হিসাব–নিকাশ ছিল না। জেলেদের নৌকা থেকে গলদা চিংড়ি কেনা হতো ছোট বালতির হিসাবে। এক বালতি চিংড়ি এক বা দুই টাকা, সঙ্গে বেশ কিছু রুপচাঁদা আর ভেটকি মাছ ফাউ। বাবার চাকরির সুবাদেই ময়মনসিংহের মধুপুরের জঙ্গলে ছোট চিতাবাঘ দেখেছি। শূকর, হনুমান আর বানর ছিল জঙ্গলে শত শত, হাজার হাজার, পাখি বেশুমার।সিলেটেও বাঘ দেখেছি আর বিল-হাওরের মাছরাঙা পাখির টকটকে উজ্জ্বল কত যে রং হতে পারে, তা যাঁরা হরেক কিছিমের মাছরাঙা দেখেননি, তাঁদের পক্ষে আন্দাজ করা অতি দুরূহ। সেই বন-জঙ্গল আর বন্য পশুর খুব অল্পই এখনো টিকে আছে। গত বছর বেশ কিছুদিন পর পার্বত্য চট্টগ্রামে গিয়েছিলাম। বান্দরবান হয়ে রাঙামাটি। রাস্তার পাশে সব লেংটা লেংটা পাহাড়-টিলা। কবে যে গাছ কাটা হয়ে গেছে, কে জানে। আর চারা লাগানো হয়নি। বাবা বন বিভাগে চাকরি নিয়েছিলেন ১৯৪৬ সালে, পদার্থবিজ্ঞানে স্নাতক হওয়ার পর। বছর পাঁচেক আগে প্রথম জিজ্ঞাসা করেছিলাম, ‘বন বিভাগে কেন?’ ‘পাস করার পর প্রথম যে চাকরির বিজ্ঞাপন চোখে পড়েছিল, সেটা ছিল বন বিভাগের।’ সিলেট সব সময়ই ছিল আসাম প্রদেশের, রাজধানী ছিল শিলং। ব্রিটিশ, পাকিস্তান ও বাংলাদেশ সরকারের বন বিভাগে চাকরি করে অবসরে যান ১৯৮৪ সালে। পরে আরও ১০ বছর ইন্টারন্যাশনাল ইউনিয়ন ফর কনজারভেশন অব নেচারে (আইইউসিএন) চাকরি।১৯৯৭-৯৮ বা ওই রকম এক সময়ে বাবা খুব হতাশার সুরে বলেছিলেন, পশুপাখি, বন-জঙ্গল এ দেশে কিছু হয়তো থাকবে না। বুড়ো বয়সে তাঁর এই ধারণা বদ্ধমূল হয়েছিল যে আমাদের উন্নয়ন-ধারণা মোটেও পরিবেশবান্ধব নয়। উন্নয়নের জন্য আমরা পরিবেশ বিসর্জন দেব। বাবা শেষের দিকে আর বন-জঙ্গলের কথা বলতেন না। এত বন-জঙ্গল উজাড় হয়ে গেলে দেশটাও উজাড় হয়ে যাবে, অর্থাৎ বসবাসের অনুপযুক্ত হয়ে পড়বে।বসবাসের জন্য ঢাকা এখন বিশ্বের চতুর্থ নিকৃষ্টতম শহর। পুরো দেশের অবস্থা খুব বেশি ওপরে হওয়ার কথা নয়। নিকৃষ্ট, তা বুঝি আমরা। প্রধানমন্ত্রী বলেছেন, রামপালে কয়লা বিদ্যুৎকেন্দ্র হবে। অবশ্যই হবে। দেশের উন্নয়ন হচ্ছে না!দুই.সরকার এসেছে, সরকার গিয়েছে। সরকারগুলো হাজারীবাগের ট্যানারি নিয়ে হম্বিতম্বি করছে বহু বছর ধরে। জোট সরকার, মহাজোট সরকার, তত্ত্বাবধায়ক সরকার, সেনা-সমর্থিত সরকার, সাম্প্রদায়িক শক্তি-সমর্থিত সরকার, মুক্তিযুদ্ধের চেতনার ধারক-বাহক ও অসাম্প্রদায়িক, অর্থাৎ কোনো ধরনের সরকারই বাদ নেই। কিন্তু ট্যানারি সেই ট্যানারির জায়গায়ই আছে। নদী শেষ করেছে, লাখো মানুষের জীবন শেষ করছে। পরিবেশ-টরিবেশ তো খুচরা ব্যাপার।সরকারি কলকারখানা সম্পর্কে ২৮ এপ্রিলের প্রথম আলো বলছে, বিসিআইসির ১৪টি কারখানার মধ্যে ১০টিতে নেই দূষণ নিয়ন্ত্রণের ব্যবস্থা; সাতটিতে নেই কোনো বর্জ্য পরিশোধনাগার। এটাই শেষ নয়, পাঁচটির কোনো পরিবেশ ছাড়পত্রই নেই। তবে হ্যাঁ, পরিবেশ অধিদপ্তর হয়েছে একটা পরিবেশ আইনের অধীনে। পরিবেশ রক্ষা করবে। কেউ পরিবেশ আইন ভঙ্গ করলে অধিদপ্তর মামলা করবে। পরিবেশ আদালতও হয়েছে পরিবেশ মামলা নিষ্পত্তি করার জন্য।ছোট্ট একটা কিন্তু আছে। পরিবেশ অধিদপ্তরের কোনো নিজস্ব পরিবেশ আইনে বিশেষজ্ঞ আইন কর্মকর্তা নেই, মাঝেমধ্যে দু-একজন বিচারক প্রেষণে আসেন। অর্থাৎ পরিবেশ আইন অনুযায়ী পরিবেশ রক্ষার আইনগত ব্যবস্থা শুধু আইনেই সীমাবদ্ধ। আইনজীবী না হলে না-ই হলো, বন রক্ষা করতে বন কর্মকর্তা তো লাগবে। সরকারি কর্মকমিশনের মাধ্যমে ১৯৮৬ থেকে ২০০৩ সালের আগ পর্যন্ত একজন বন কর্মকর্তাও নিয়োগ দেয়নি কোনো সরকার। ২০০৩ সালে ১৭ বছর পর একসঙ্গে ৩০ জন বন কর্মকর্তা নিয়োগ দেওয়া হয়েছিল। তারপর গত ১২ বছরে বন কর্মকর্তা নিযুক্ত হয়েছেন মোট ৩৮ জন। বছরে গড়ে জনা তিনেক।তিন.বিভিন্ন কারণে পরিবেশ নিয়ে কখনো মাথা ঘামাইনি। পরিবেশ, বন-জঙ্গল, পশুপাখি রক্ষা করার ক্ষমতা সরকারের। কিন্তু সরকারের গত দুই দশকের কোনো লোক কি বলতে পারবে যে এই বড় দূষণটা তারা ভীষণভাবে কমিয়ে বা রোধ করে পরিবেশ ও বনের বড় রকমের উন্নতি করেছে? সরকার যখন, বিশেষত সরকারপ্রধান যখন বলছেন রামপাল থেকে সুন্দরবনের কোনো ক্ষতি হবে না, তখন নিশ্চয় হবে না।কয়েক বছর আগেও সুন্দরবনে বাঘ ছিল সাড়ে চার শর মতো। এখন বলা হচ্ছে সোয়া শ।বাবা মারা গেছেন গত বছর, ৯০ বছর বয়সে। বেঁচে থাকলে রামপাল নিয়ে সম্ভবত উল্লসিত হতেন না। আমাদের বাসায় সেগুন কাঠের ফার্নিচার কখনো ছিল না, এখনো নেই।ড. শাহদীন মালিক: আইনজীবী, সুপ্রিম কোর্ট। শিক্ষক, আইন বিভাগ, ইউনিভার্সিটি অব এশিয়া প্যাসিফিক।ইহাতে মন্তব্য প্রদান বন্ধ রয়েছে
57		‘আব্বা পেট্রলপাম্পে চাকরি করত, আমি বড় বইনের লগে ইন্টারকনের গেটে ফুল বেচতাম। তারপরে পেপার বেচা আরম্ভ করলাম। সকালে পেপার বেচতাম, বৈকালে ফুল।’ সত্তর দশকের গল্প বলছিলেন কালু মিয়া। ঢাকার হোটেল ইন্টারকন্টিনেন্টালের গেটে ও আশপাশের রাস্তায় ফুল আর খবরের কাগজ বিক্রি করতে করতে তাঁর কৈশোর পেরিয়ে যায়; স্কুলে যাওয়া হয় না, এক হরফ বিদ্যাও তাঁর ঘটে নাই।তবু তরুণ বয়সে তিনি আবিষ্কার করেন, ‘ফরেনার’দের সঙ্গে টুকটাক ‘টকিং’ করতে তাঁর অসুবিধা হচ্ছে না। ফরেনাররা তাঁকে ডেকে বলে, ‘আই গো ওল্ড টাউন, ইউ হেল্প মি?’‘আমি কই, হোয়াইট নট? শিওর আই হেল্প ইউ।’কালু মিয়া ফুল-পেপারের ফেরিওয়ালা থেকে বিদেশি পর্যটকদের ‘এসকট কাম ইন্টারপ্রিয়েটার’ হয়ে ওঠার গল্প বলতে শুরু করেন:‘ফরেনারগো লইয়া হোসেনি দালান যাই, বলধা গার্ডেন যাই, লালবাগ কেল্লায় যাই। কেউ কেউ ঘোড়ার গাড়ি দেইখ্যা কয়, চড়ব। আমি কই নো প্রবলেম। রংচঙা ঘোড়ার গাড়িতে উঠায়া ওল্ড টাউনের রাস্তায় রাস্তায় ঘুরাই। সদরঘাট যাই, নদী আর নৌকা দেইখ্যা কয়, নৌকায় ভি চড়ব, বুড়িগঙ্গার হাওয়া খাইব। আমি কই নো প্রবলেম। তখন বুড়িগঙ্গার পানি এমুন গান্দা আছিল না, স্যার। নদীর হাওয়া আছিল সত্যই খাওয়ার মতন...।’সব দাঁত বের করে হাসেন কালু মিয়া। কিন্তু সব দাঁত তাঁর নাই, ওপরের পাটির সামনের তিনটা উধাও। অবশিষ্টগুলোর স্বাভাবিক রং ঢাকা পড়েছে পান-জর্দার কষে। বদনের মিশকালো রং তাঁর নামের সার্থকতা জাহির করে। থুতনি-চোয়াল ঢেকে আছে অযত্নে বেড়ে ওঠা কাঁচা–পাকা দাড়িতে, তবে মোচ কাঁচি দিয়ে সযত্নে ছাঁটা। মাথার সঙ্গে সেঁটে রয়েছে ঘন নীল রঙের একটা গোল টুপি। পরনের ফুলহাতা শার্টখানার রং এককালে আকাশি নীল ছিল বলে মনে হয়; ঢিলেঢালা প্যান্ট এতই মলিন যে তার রং ঘন নীল না গাঢ় খয়েরি, ঠিক ঠাওর করা যায় না। এই সমস্ত কিছু ছাপিয়ে নজর কাড়ে তাঁর দুটি চোখের দৃষ্টি: যেন জীবনের সব প্রহেলিকা ফুটে আছে ওই দুটি চোখে।জানতে চাই, বিদেশিদের সঙ্গে ঘুরে বেড়িয়ে রোজগার কেমন হতো।‘দিন শ্যাষে হেরা কইত, টেল মি হাউ মাচ আই গিভ ইউ। আমি কইতাম, নো স্যার, নো ম্যাডাম, আই নো টেল। গিভ মি অ্যাজ ইউ লাইক, ইউর উইশ।’‘তারপর? তারা কেমন দিত? দিনে কত রোজগার হতো আপনার?’‘ভালো স্যার, এনাফ। আমার দিন চইল্যা যাইত।’‘এক দিনে সবচেয়ে বেশি টাকা পেয়েছেন কত? মনে আছে?’‘কোনো কোনো ফরেনার খুশি হইয়া পাঁচ হাজারও দিছে। কেউ সাইকেল কিন্যা দিবার চাইছে, আমি লই নাই।’একপর্যায়ে কয়েকটি এয়ারলাইনের পাইলট ও কেবিন ক্রুর সদস্যদের সঙ্গে কালু মিয়ার সখ্য গড়ে ওঠে। এর ফলে তাঁর অনিশ্চয়তা দূর হয়। তিনি ব্রিটিশ এয়ারওয়েজের এক পাইলটের কথা ঘুরেফিরেই বলেন, যিনি তাঁকে ইংল্যান্ড নিয়ে যেতে চেয়েছিলেন। ‘মিস্টার উডফোর্ড গ্রে, আমারে কইছিল, আই টেক ইউ মিলফোর্ড, ইউ টেক কেয়ার মাই কান্ট্রি হাউস, ইউ কাট গ্র্যাস ইন মাই লন...কিন্তু ব্রিটিশ এমবাসি আমারে ভিসা দেয় নাই।’ইন্টারকন্টিনেন্টাল যখন শেরাটন হলো, তত দিনে কালু মিয়া অন্তত ১০টা ভাষায় ‘ইন্টারপ্রিয়েটারি’ করার দক্ষতা অর্জন করে ফেলেছেন। মোবাইল ফোন চালু হলে হোটেলের গেটে দাঁড়িয়ে থাকার দিন শেষ হয়। ভোররাতে তাঁর বালিশের পাশে বেজে ওঠে মোবাইল ফোন, ‘মিস্টার আবদুল কালু, আয়্যাম ইন প্যান প্যাসিফিক...।’এভাবে দিনগুলো কাটছিল ভালোই। যদিও সংসারে অশান্তি; বড় ছেলেটা ছন্নছাড়া, বিয়ে করেছিল, দুটো বাচ্চাও হয়েছে। কিন্তু ছন্নছাড়া বলে বউ তাকে ছেড়ে চলে গেছে, সে-ও উধাও। দুই নাতি এখন দাদা-দাদির সংসারে। ছোট ছেলেটা নেশাগ্রস্ত, বিয়ে করেছে এক নেশাগ্রস্ত মেয়েকে। বাচ্চাকাচ্চা হয়নি, থাকে মগবাজারের মধুবাজার না কোথায়; নিজেরা নেশা খায়, নেশা কেনাবেচা করে।কালু মিয়ার মেয়ে তিনটা। বিয়ে দিয়েছেন। দুই মেয়ে স্বামীর সংসারে ভালোই আছে; কিন্তু ছোটটার বাচ্চা হয় না বলে বিয়ে টেকে না। দুটো বিয়ে ভেঙে যাওয়ার পর কালু মিয়া এই মেয়েকে পাঠিয়ে দিয়েছেন সৌদি আরবের দাম্মাম শহরে, বাসাবাড়িতে কাজ করতে। এই মেয়েই এখন তাঁর একমাত্র সহায়।কারণ, এখন আর ভোররাতে তাঁর বালিশের পাশে বেজে ওঠে না মোবাইল ফোন।‘দুর্দিন আরম্ভ হইছে ৫ জানুয়ারির ইলেকশনের টাইমে। তারপর থিকা ফরেনারগো আসা কইম্যা গেছে। আর এক্করে সব্বনাশ হইছে স্যার, গুলশান হলি আর্টিজান ম্যাসাকারে। এক্করে ম্যাসাকার কইর্যালাইছে। ফরেনার আসা এমুনই কমার কমছে, কী আর কমু। সামান্য কিছু আইলেও হেরা আর আগের মতন ঘোরাঘুরি করে না, দরকারি কামকাজ সাইর্যা জলদি জলদি চইল্যা যায়। আয়্যাম নো নিড, স্যার! নাউ অ্যায়াম নো নিড টু দেম।’এই দুর্দিনে কালু মিয়ার একমাত্র সহায় তাঁর ওই বাঁজা মেয়েটি; দাম্মাম থেকে সে মাসে মাসে ‘সামান্য কিছু’ পাঠায় বলেই বউ আর ছোট ছোট দুই নাতিকে নিয়ে তাঁর দিন কোনোমতে চলে যাচ্ছে।‘দ্যাশের অবস্থা কি আর ভালো হইব না, স্যার?’ আমাকে জিজ্ঞাসা করেন ৫৬ বছর বয়সী কালু মিয়া, যিনি নতুন করে কোনো পেশা বেছে নেওয়ার কথা ভাবতে পারেন না। আমি উত্তর না দিয়ে উল্টো তাঁকেই জিজ্ঞাসা করি, ‘আপনার কী মনে হয়?’‘কইতে পারি না, স্যার। কিন্তু দুর্দিন তো চিরকাল থাকে না। এইডা তো নিয়ম না। আমি ফজরের টাইমে ডিরিম দেখি, আমার বালিশের পাশে মোবাইল বাজতাছে।’মশিউল আলম: সাংবাদিক ও সাহিত্যিক।mashiul.alam@gmail.comইহাতে মন্তব্য প্রদান বন্ধ রয়েছে
58		একজনের নাম সুরাইয়া আক্তার রিসা। আরেকজন সাথী আক্তার। দুজনই চতুর্দশী কিশোরী। একজনের প্রাণ কেড়ে নেওয়া হয়েছে। অন্যজন নিজেই তার প্রাণ বিসর্জন দিয়েছে।রিসাকে নির্মমভাবে ছুরিকাঘাতে হত্যা করা হয়েছে। ওবায়দুল নামের এক দরজির বিরুদ্ধে এই হত্যাকাণ্ডের অভিযোগ উঠেছে। অন্যজন চাঁদপুরের মেয়ে সাথীর ঘটনা ভিন্ন। স্কুলের ফি দিতে না পারায় তাকে শাস্তি দেওয়া হয়। ফি দিতে অপারগ আরও কয়েকজন শিক্ষার্থীর সঙ্গে সাথীকে এক ঘণ্টা রোদে দাঁড় করিয়ে রাখেন এক শিক্ষক। সাথীর মা শায়লা বেগমের অভিযোগ, এই অপমানে গলায় দড়ি দিয়ে প্রাণ বিসর্জন দেয় মেয়েটি।রিসা থাকত রাজধানী ঢাকায়, সাথীর ঠিকানা চাঁদপুরের গ্রামে। এই দুই চতুর্দশী দুটি ভিন্ন জায়গার বাসিন্দা হলেও কৈশোরের স্বভাবসুলভ আচরণ থেকে ভিন্ন নয়। যেকোনো মানুষের জীবনে ১৩-১৪ বছর বয়সটা একটা গুরুত্বপূর্ণ অধ্যায়। এ সময়টা থাকে কৈশোরের সংবেদনশীলতা ও চপলতায় ভরপুর। তারা না পারে বড়দের দলে ভিড়তে, না পারে ছোটদের সঙ্গে মিশতে। বিচার-বুদ্ধির চেয়ে আবেগে বেশি প্রভাবিত হয়। কাজেই তাদের আপনজন বা কাছাকাছি থাকা মানুষকে এ ব্যাপারে সজাগ থাকতে হয়। স্কুলগামী কিশোর-কিশোরীরা বাবা-মায়ের পর সবচেয়ে বেশি সান্নিধ্য পায় শিক্ষকদের। কাজেই শিক্ষকদের ভূমিকা হওয়া উচিত আপনজনদের মতো। তাঁরা ভীতিকর দুর্জন না হয়ে হতে পারেন এমন এক আস্থাভাজন, যাঁর কাছে কিশোর বা কিশোরী খুঁজে পাবে পরম নির্ভরতার জায়গা। খুঁজে পাবে ভবিষ্যৎ চলার পথের সঠিক দিকনির্দেশনা। কিন্তু আমাদের দেশের অনেক শিক্ষাপ্রতিষ্ঠানে, বিশেষ করে গ্রামাঞ্চলের স্কুলগুলোতে শিক্ষার্থীদের কারণে-অকারণে হেনস্তা করা হয়। এমনকি শারীরিক নির্যাতন করে কঠিন শাস্তিও দেওয়া হয়। এসব ঘটনা শিশু-কিশোরদের মনে প্রচণ্ড রকমের বিরূপ প্রভাব ফেলে। সাথী আক্তার জীবন দিয়ে প্রমাণ করল তা। অথচ ফি না দিতে পারায় তার কোনো দোষ নেই। এটা তার পরিবারের বা অভিভাবকের অক্ষমতা হতে পারে, কিন্তু সাথী আক্তার তো নির্দোষ। তাকে কেন হেনস্তা হতে হলো, যে অপমানের জ্বালা সইতে না পেরে জীবনটাই দিয়ে দিল সে?একটি শিক্ষাপ্রতিষ্ঠান একজন শিক্ষার্থীর সুস্থ মানসিক বিকাশ, নৈতিক মনোবল গঠনের আদর্শ জায়গা। সেখানে মূল চাবিকাঠি শিক্ষকদের হাতে। তাঁরাই যদি তুচ্ছ কারণে শিক্ষার্থীদের ওপর খড়্গ ধরেন, তাহলে তারা কোথায় যাবে? সাথীর ঘটনা কেবল তার পরিবারকেই ক্ষতবিক্ষত করেনি, তার সহপাঠী এবং ওই শিক্ষাপ্রতিষ্ঠানের আরও অনেক শিক্ষার্থীকে যে মানসিকভাবে বিপর্যস্ত করেছে, এতে কোনো সন্দেহ নেই। আহত হয়েছেন এসব সহপাঠীর অভিভাবকেরা। সাথীর ঘটনা জেনে সমব্যথী হয়েছে সারা দেশের শিক্ষার্থীরা। মর্মবেদনায় পুড়েছেন আরও অনেক অভিভাবক। এমন ঘটনা যেন আর না ঘটে, যাতে সামান্য ৮০ টাকা ফি দিতে না পারায় একজন সাথীর অমূল্য জীবন চলে যাবে। একজন সাথীকে আমরা যেমন হারাতে চাই না, তেমনি চাই না উত্ত্যক্তকারী কারও ছুরিতে প্রাণ ঝরুক রিসার মতো একজন মায়াবতী কিশোরীর। রিসার মতো অনেক মেয়ে আছে, যারা পরিবারের আপনজনদের অলক্ষ্যে মোবাইল ফোনে, চিঠিতে, ফেসবুকে, রাস্তাঘাটে হামেশাই নানাভাবে উত্ত্যক্ত ও হেনস্তার শিকার হচ্ছে। এসব কিশোরীর অনেকে লোকলজ্জা ও আপনজনদের কাছে উল্টো নাজেহাল হওয়ার ভয়ে ঘটনাগুলো চেপে রাখে। ভাবে, আপনা-আপনি এ ঝামেলা চুকে যাবে। কিন্তু বাস্তবে তা হয় না। বরং ঘটনা আরও জটিল হলে, জলঘোলা হয়ে পরিস্থিতি ঘোরালো হলে, এমন সময় ঘটনা প্রকাশ পায়, যখন তার পরিণতি হয় ভয়াবহ। কিশোরীদের আমরা এমনভাবে গড়ে তুলি যে তারা অনেকটা ভীরু স্বভাবের হয়ে ওঠে। প্রেম-ভালোবাসার বিষয়ে তারা থাকে ভারি স্পর্শকাতর। এ ক্ষেত্রে তারা সহজে মুখ খুলতে চায় না। এ জন্য কিশোরীদের আপনজনদের এ ব্যাপারে সজাগ থাকাটা খুব জরুরি। কার কাছ থেকে তার কাছে ফোন আসছে, কেউ তাকে গোপনে বা প্রকাশ্যে বিরক্ত করছে কি না, কেউ তার মানসিক যন্ত্রণার কারণ হয়েছে কি না, এ ব্যাপারে অভিভাবকদের সচেতনতা তাকে অনেক ঘোর বিপদ থেকে রক্ষা করতে পারে। আমরা চাই না আমাদের রিসা ও সাথীরা এভাবে অপঘাতে ঝরে যাক। রিসা ও সাথীরা এই স্বাধীন দেশে আমাদের সুরক্ষার ছায়াতলে নিরাপদে বেড়ে উঠবে—এটাই আমাদের কাম্য।ইহাতে মন্তব্য প্রদান বন্ধ রয়েছে
59		নিজস্ব প্রতিবেদক | ৩১ আগস্ট ২০১৬সংবাদ:  নির্দিষ্ট সময়ে পাসপোর্ট না পেয়ে প্রতিদিনই পাসপোর্ট অফিসে গেছি। এর কাছে-ওর কাছে গেছি। কিন্তু পাই নাই। এক স্যারের কাছে অনেক অনুনয়-বিনয় করে বোনের অসুস্থতার কথা বলেছি। কিন্তু সহায়তা পাই না।  একপর্যায়ে আমাকে ওই স্যার বললেন,  তোমার বোনরে হাসপাতালে নিয়া শোয়ায়ে রাখো।  অসুস্থ বোনের পাসপোর্ট করাতে গিয়ে নিজের বিড়ম্বনার কথা এভাবে বলতে বলতে কেঁদে ফেলেন সাভারের আরিফুল ইসলাম। বহিরাগমন ও পাসপোর্ট অধিদপ্তরের কার্যক্রম নিয়ে দুর্নীতি দমন কমিশনের (দুদক) গণশুনানিতে এসব কথা বলেন তিনি।এন আহমেদপুলিশ ভেরিফিকেশন রেট ৫০০ থেকে ১ হাজার ৫০০ টাকা। দালালের রেট ১ হাজার ৫০০ থেকে ১০ হাজার টাকা (সার্ভিস চার্জ হিসেবে) এই হচ্ছে অবস্থা।নাম প্রকাশে অনিচ্ছুক পুলিশ কখনো কখনো টাকা নেওয়ার পর এনআইডির ফটোকপি দেখতে চায়। প্রশ্ন হচ্ছে, এনআইডি তো ইসির সার্ভারেই দেখা যায়, ফটোকপি দেখে কী লাভ? পাসপোর্ট তো চারিত্রিক সনদ নয়। এটা পাওয়ার অধিকার সবার। সে যদি আসামিও হয়, তাহলেও পাসপোর্ট সে পাবে। তার দেশ ত্যাগে নিষেধাজ্ঞা থাকলে সেটা দেখবে বহির্গমন বিভাগ। সুতরাং পাসপোর্ট বানাতে পুলিশ ভেরিফিকেশন কেন?ইহাতে মন্তব্য প্রদান বন্ধ রয়েছে
60		নিজস্ব প্রতিবেদক | ২৭ আগস্ট ২০১৬সংবাদ: প্রধানমন্ত্রী শেখ হাসিনা বলেছেন, বাগেরহাটের রামপালে কয়লাভিত্তিক বিদ্যুৎকেন্দ্র হবে। এই বিদ্যুৎকেন্দ্রের কারণে সুন্দরবন ও পরিবেশের কোনো ক্ষতি হবে না। প্রধানমন্ত্রী তাঁর বক্তব্যে বলেন, ‘দেশের উন্নয়নের জন্য, মানুষের কল্যাণের জন্য যা কিছু ভালো মনে হবে, আমি সেগুলো করবই।’ শনিবার বিকেলে গণভবনে রামপাল বিদ্যুৎকেন্দ্র নির্মাণ নিয়ে সংবাদ সম্মেলনে শেখ হাসিনা এ কথা বলেন।মো. সাজিদুল ইসলামআমাদের প্রধানমন্ত্রী যদি জনগণের সত্যিকারের প্রতিনিধি হয়ে থাকেন, তাহলে দেশের সাধারণ জনগণ যা চায়, ওনার তা মেনে নিতে অসুবিধা কোথায়? এই টাকা দিয়ে অন্য কোথাও বিদ্যুৎকেন্দ্র নির্মাণ করা কি যায় না?মনজুর এলাহীভারত লাভের ভাগ নেবে। তাহলে ঋণের বোঝা কেন শুধু বাংলাদেশ বইবে? তা ছাড়া, এই কয়লা বিদ্যুৎ প্রকল্প ভারতের পরিবেশ অধিদপ্তরের ছাড়পত্র পায়নি বলেই বাংলাদেশে হচ্ছে। সুন্দরবনের কোনো ক্ষতি হলে তার দায়দায়িত্ব কার, সেটা পরিষ্কার হওয়া জরুরি। এত সুনিশ্চিতভাবে যখন বলা হচ্ছে, কোনো ক্ষতি হবে না, তাহলে যদি কোনো কারণে ক্ষতি হয়েই যায়; সে জন্য দায়ভারের বিষয়টি খোলাসা করে ফেললে ভালো হয়।শিমুলরামপালের বিদ্যুৎকেন্দ্র থেকে বেশ দূরে সুন্দরবন। বিদ্যুৎকেন্দ্র নির্মাণ বন্ধ না করে সুন্দরবনের চোরাকারবারিদের উৎপাত বন্ধ করুন। তাহলে বিদ্যুৎকেন্দ্রে দেশের উন্নয়নও হবে, সুন্দরবনও বেঁচে থাকবে।ইহাতে মন্তব্য প্রদান বন্ধ রয়েছে
61		বড় বড় দুটো থার্মোফ্লাস্ক, সেগুলোর গলার কাছে অদ্ভুত কায়দার ঝোলানো ছোট ছোট চারটি কাপ, ছোট একটা বালতি, বড় একটা পানির বোতল, দুটো কাচের গ্লাস, দুটো পলিথিনের প্যাকেটের একটাতে মোয়া, অন্যটাতে বিস্কুট এবং পান-সিগারেটের একটা খোলা বাক্স।বুধবার বিকেলে ভাদ্রের অস্বাভাবিক ভ্যাপসা গরমে এই সবকিছু নিয়ে ঢাকার এফডিসি এলাকার ফুটপাতে দাঁড়িয়ে বয়স্ক এক মানুষ। ঘামে ধুয়ে যাচ্ছে তাঁর সারা শরীর। সাদা রঙের পাতলা ফতুয়াটা লেপ্টে রয়েছে কালো গায়ে, পোড়াটে-কালো মুখমণ্ডল ঘামে এমনভাবে ভিজে উঠেছে যেন সেদ্ধ হয়ে গেছে। থুতনিতে সামান্য দাড়ি, ঠোঁটের ওপর বিরল মোচ, আর মাথাভরা চুলের সবটাই পাকা—তোষাপাটের মতো লালচে-সাদা রং।লেখক অপলক চেয়ে ছিল তাঁর দিকে। ব্যবসার এতগুলো সরঞ্জাম বয়ে নিয়ে যারা ঢাকার রাস্তায় রাস্তায় ঘুরে বেড়ায়, তাদের বয়স সাধারণত কম হয়। এ রকম বুড়ো কোনো মানুষকে লেখক এই কাজে দেখেনি। চোখাচোখি হতেই লোকটা অমায়িক হেসে বলেন, ‘চা খাইবেন?’ লেখক না-সূচক মাথা নেড়ে জিগ্যেস করে, ‘আপনার বয়স কত?’ বৃদ্ধ, ‘সেই হিসাব কি রাখছি’ বলে হাসেন, তারপর সূত্র ধরিয়ে দিতে যোগ করেন, ‘গন্ডগোলের সময় একুশ বচ্ছর আছিল।’‘গন্ডগোল? মুক্তিযুদ্ধকে আপনি গন্ডগোল বলেন? রাজাকার নাকি?’ লেখকের এই কথা শুনে বৃদ্ধ হাসেন। ডানে-বাঁয়ে মাথা ঝাঁকিয়ে বলেন, ‘রাজাকারেরা মানুষ নাকি?’‘তাহলে মুক্তিযুদ্ধকে গন্ডগোল বলছেন কেন?’‘ওইডা হইলো গিয়া আমাগো ভাষা। ভালো ভাষায় কইলে কইতে হয় সংগ্রাম।’‘আপনি সংগ্রামে যোগ দিয়েছিলেন? যুদ্ধ করেছেন?’‘যাইতে চাইছিলাম। মা যাইতে দেয় নাই। কয়, যাইস না বাপ, মারা যাবি। হাতে ধইরা কান্দে।’‘বাড়ি কোথায়?’‘রাষ্ট্রপতির বাড়ি আছে না? কিশোরগনজো।’লেখক গল্প জুড়ে দেয়। মোহাম্মদ গিয়াসউদ্দিন কিশোরগঞ্জের কোনো এক গ্রামের কৃষক। ছয় কানি আবাদি জমির মালিক। ছয় কানি মানে কত বিঘা? লেখক জিজ্ঞাসা করে। গিয়াসউদ্দিন বিঘার হিসাব জানেন না। বলেন, ছয় কানি মানে ৬০০ শতাংশ। লেখক হিসাব করে দেখে ১৮ বিঘারও বেশি।‘আপনার জমি তো কম নয়। গ্রাম ছেড়ে ঢাকায় এসে চা-সিগারেট বিক্রি করছেন কেন?’গিয়াসউদ্দিন হেসে বলেন, ‘জমি তো সব পানির তলে। গেরামে কাম নাই। বইয়া বইয়া কী করতাম?’হাওরের জমি এক ফসলি, গিয়াসউদ্দিন লেখককে বুঝিয়ে বলেন, বছরে একবার মাত্র ধান ফলে। আর ধান উঠলে চিনাবাদাম আবাদ করা যায়। এবার তাঁর চিনাবাদাম মার খেয়েছে। ধান ভালো হয়েছিল, কিন্তু দাম এতই কম যে চাষের খরচই ওঠেনি। ধান চাষ করে তাঁকে এবার লোকসান গুনতে হয়েছে।গিয়াসউদ্দিনের দুই ছেলে, এক মেয়ে। সবাইকে বিয়ে দিয়েছেন। নাতি-নাতনিরা গ্রামের স্কুল–কলেজে লেখাপড়া করে। ছোট ছেলে গ্রামের এক প্রাথমিক বিদ্যালয়ের শিক্ষক। বড় ছেলে এসএসসির বেশি পড়তে পারেনি—গিয়াসউদ্দিন বলেন, বুদ্ধি কম। এই ছেলের পরিবার গ্রামে থাকে। সে ঢাকায় এসে কিছুদিন ধরে মাছের ব্যবসা করার চেষ্টা করছে, কিন্তু পারছে না। গিয়াসউদ্দিন হেসে বলেন, ‘বুদ্ধি কম। দ্যাশে ফিরত যাইব গা।’তেজগাঁও এলাকার বেগুনবাড়িতে দুটো ঘর ভাড়া নিয়ে স্ত্রীর সঙ্গে থাকেন গিয়াসউদ্দিন। ভাড়া সাঁইত্রিশ শ পঞ্চাশ টাকা। প্রতিদিন ভোরে ফজরের নামাজ পড়ে স্ত্রী তাঁকে দুটো ফ্লাস্ক ভর্তি চা বানিয়ে দেন। তিনি বেরিয়ে পড়েন তাঁর ব্যবসার সরঞ্জাম নিয়ে। সকাল দশটা পর্যন্ত ঘুরে ঘুরে চা, সিগারেট, পান বিক্রি করেন। তারপর ঘরে ফিরে যান।‘এত তাড়াতাড়ি?’‘রেস্ট লইতে হইব না?’লেখকের হুঁশ হয়: ৬৬ বছর বয়সী গিয়াসউদ্দিনের এটা অবসর জীবন। এই ব্যবসা না করলেও তাঁর চলত সম্ভবত। ঘরে নিজের খেতে নিজের হাতে ফলানো ধান-চাল আছে। ছেলেরা বড় হয়েছে।কিন্তু সকাল দশটায় তিনি দিনের কাজ পুরোপুরি শেষ করেন না। বিকেলে, আসরের নামাজ পড়ে ব্যবসার লটবহর নিয়ে আবার বের হন পথে। এবার চলে রাত বারোটা পর্যন্ত। ঘরে ফিরতে ফিরতে একটা বেজে যায়। বুড়ি ভাত নিয়ে বসে থাকেন।‘খুব ভালোবাসে আপনাকে?’লাজুক বালকের মতো হাসি ফুটে ওঠে ৬৬ বছর বয়সী বৃদ্ধের চোখেমুখে। ‘কী? বাসে?’ লেখকের খোঁচানির জবাবে হাসিটা অটুট রেখেই তিনি বলেন, ‘বাসতো না ক্যারে!’‘খুব সুখী আপনি, তাই না?’‘না-সুখের কী আছে?’‘এই যে গরম, ধুলা, গাড়িঘোড়ার শব্দ, ভিড়ের ঠেলাঠেলি—এসবের মধ্যে এ রকম ভারী দুইটা ফ্লাস্ক, পানির বোতল, বালতি, এই সব বয়ে নিয়ে বেড়াতে আপনার কষ্ট হয় না?’‘হাত ধইর্যা আইলে থামি। জিরাই, দম লই। অসুবিধা কী? তাড়াহুড়া তো নাই।’‘আয় কত হয়?’‘দিনে চার-পাঁচ শ ট্যাকা হয় তো। বেশির দরকার কী?’ঘরভাড়া আর খাওয়াদাওয়ার খরচ বাদ দিয়ে প্রতি মাসে ছয়-সাত হাজার টাকা জমাতে পারেন গিয়াসউদ্দিন। এর চেয়ে বেশি তাঁর প্রয়োজন নেই। তাঁর গ্রামের তাঁর বয়সী তাঁর মতো আর্থিক সংগতিপূর্ণ পুরুষেরা কেউই ঘরবাড়ি ছেড়ে ঢাকা আসেননি—লেখকের প্রশ্নের উত্তরে জানালেন গিয়াসউদ্দিন। সব জমি যখন পানির নিচে, কোনো কাজকর্ম নেই বলে গোটা গ্রাম দিনমান যখন ঝিমায়, বুড়োরা জরদ্গব হয়ে মৃত্যুর প্রহর গোনেন—গিয়াসউদ্দিন তখন নিজের জন্য উদ্ভাবন করেছেন এই সাময়িক বিকল্প জীবিকা। এসব ভেবে লেখক চমৎকৃত হয়ে জিজ্ঞাসা করে, ‘এই বুদ্ধি আপনার মাথায় এসেছিল কীভাবে?’গিয়াসউদ্দিন উত্তর দেন না; সরল, নিষ্পাপ হাসিতে চোখমুখ উজ্জ্বল করে লেখককে সমাদর করতে চান: ‘চা খান এক কাপ?’মশিউল আলম: সাংবাদিক ও সাহিত্যিক।mashiul.alam@gmail.comইহাতে মন্তব্য প্রদান বন্ধ রয়েছে
62		এর আগে প্রথম আলোয় লিখেছিলাম, মেসির কান্না। কোপা আমেরিকার ফাইনালে আর্জেন্টিনার হারের পর মেসি কান্নায় ভেঙে পড়েছিলেন। এবারের রিও অলিম্পিকে ফুটবলের সোনা জয়ের পর কান্না থামাতে পারছিলেন না ব্রাজিল অধিনায়ক। এরপর প্রথম আলো অনলাইনে লিখলাম, ‘নেইমারের কান্না, মেসির কান্না’। আজ লিখতে হচ্ছে মির্জা ফখরুল ইসলাম আলমগীরের কান্না নিয়ে।টেলিভিশনের খবরে হঠাৎই দেখলাম, বিএনপির মহাসচিব মির্জা ফখরুল কাঁদছেন। ২৩ আগস্ট ২০১৬ প্রথম আলো অনলাইন লিখেছে, ‘দলের নেতা-কর্মীদের বর্তমান অবস্থা বর্ণনা করার সময় কেঁদে ফেললেন বিএনপির মহাসচিব মির্জা ফখরুল ইসলাম আলমগীর। ‘আজ মঙ্গলবার ঢাকা রিপোর্টার্স ইউনিটির সাগর-রুনি মিলনায়তনে “৩০টি অনলাইন নিউজ পোর্টাল” বন্ধের প্রতিবাদ জানাতে অ্যাসোসিয়েশন অব ইঞ্জিনিয়ার্স বাংলাদেশের (অ্যাব) আলোচনা সভায় বক্তব্য দেওয়ার একপর্যায়ে কেঁদে ফেলেন ফখরুল।’মির্জা ফখরুল বলেন, ‘প্রতিদিন ক্রসফায়ার-একটা, দুটা, তিনটা, চারটা চলছে। যতজনকে সন্দেহজনকভাবে গ্রেপ্তার করা হয়েছে, একটা লোক বেঁচে আছে? সবাইকে ক্রসফায়ার, গান ব্যাটলের অদ্ভুত সব গল্প, অলীক গল্প তৈরি করে তাদের মেরে ফেলা হয়েছে। সিগন্যালে থামে গাড়ি, হকার ছেলেপেলে, ইয়াং ছেলেপেলে সব আসে। দেখে বলে যে স্যার, আমি বিএনপি করতাম লক্ষ্মীপুরে। এত মামলা, পালিয়ে চলে এসেছি। এখন হকারি করছি। রিকশা চালায় আমাদের ছেলেপেলে।’ এরপরেই গলা ধরে আসে মির্জা ফখরুলের। একপর্যায়ে কেঁদে ফেলেন তিনি। বলেন, ‘এই ভয়াবহ পরিস্থিতিতে আমরা আছি। গুম করে দেয়, খুঁজে পাওয়া যায় না। বাচ্চাগুলো এখানে দাঁড়িয়ে বলল আপনাদের সামনেই।’মাত্র গত সপ্তাহে গদ্যকার্টুন কলামে হাতির শোকে সরিষাবাড়ীর চরাঞ্চলের মানুষের কান্নার প্রসঙ্গে লিখেছিলাম, ‘মানুষ কাঁদুক। ঝরা পালকের বেদনায় বেদনার্ত হোক, একটা হরিণের মৃত্যুতে কাঁদুক, শালিকের মৃত্যুতে কাঁদুক এবং মানুষের সুখে-দুখে সে চোখের জল ফেলুক। মানুষের জীবন যেন তার কাছে সবকিছুর চেয়েই বেশি মূল্যবান বলে মনে হয়!’মির্জা ফখরুল রাজনীতিতে সজ্জন হিসেবেই গণ্য। শিক্ষক মানুষ, বামধারার রাজনীতি করতেন। তাঁর কথাবার্তা, বেশভূষা, চালচলনে একটা মার্জিত ভাব আছে। তাঁর কান্নাটা যে মেকি নয়, তাতে কোনো সন্দেহ নেই। দুই বছর আগে বিশ্বকাপ ফুটবলের আসরে ব্রাজিলের অধিনায়ক থিয়েগো সিলভা খেলা শুরুর আগে জাতীয় সংগীত বাজার সময় কেঁদেছিলেন। তারপর তাঁর দল যখন জার্মানির কাছে হেরে বিদায় নিল, তখন এই সমালোচনাও হয়েছিল যে, যে অধিনায়ক খেলা শুরুর আগেই কাঁদেন, তাঁর দলের ছেলেরা কীভাবে খেলায় জিতবেন।মির্জা ফখরুলের এই কান্নাও কি সেই রকমের বার্তা দেয় যে বিএনপির আর কোনো আশা নেই?মাহবুব উল আলম হানিফ ২৪ আগস্ট বলেছেন, ‘খালেদা জিয়া, আপনি ডুবন্ত মানুষের মতো খড়কুটো আঁকড়ে ধরে ভাসার যে চেষ্টা করছেন, এই রামপাল ইস্যু নিয়ে আপনার ভাসার কোনো সুযোগ নেই। আপনার রাজনীতি বহু আগেই ডুবে গেছে। আপনি নিজেই তা ডুবিয়ে দিয়েছেন।’বিএনপির রাজনীতি কি আসলেই ডুবে গেছে?মির্জা ফখরুলের কান্নার সঙ্গে বিএনপির রাজনীতির ভবিষ্যৎ নিয়ে হতাশা কতখানি কাজ করেছে, আর বর্তমান দুরবস্থা নিয়ে দুর্ভাবনা কতটা কাজ করেছে, আমরা তা নিয়ে গবেষণা করতে পারি, কিন্তু মানুষের মনের আসল খবর তো আর আমরা বলতে পারব না। মির্জা ফখরুলের কি এই কথাও মনে হয়েছে যে ২১ আগস্ট গ্রেনেড হামলার সঙ্গে তৎকালীন বিএনপি জোট সরকারের একাংশের জড়িত থাকার অভিযোগটাই বাংলাদেশের রাজনীতিতে সমঝোতা, ঐকমত্য, পরমতসহিষ্ণুতা, ভিন্নমতের সহাবস্থানের পরিসরটিকে চিরদিনের জন্য অপসারিত করে দিয়েছে? এ জন্য বিএনপি জোট সরকারের ২১ আগস্টের ভূমিকাকেই প্রধানত দায়ী করা যায়? আমি যদি বিশ্বাস করি, ‘ক’ আমাকে হত্যা করার জন্য গ্রেনেড মারার আয়োজন করতে পারে, এরপর ‘ক’-এর সঙ্গে আমি সমঝোতা করতে যাব কেন? আমার লক্ষ্য হবে, যেকোনো প্রকারে ‘ক’-কে নিবৃত্ত করা, পারলে নির্মূল করা।এর আগে অনেক বিশ্লেষক, কলাম লেখক, টক শোর আলোচক বারবার বলেছেন, বাংলাদেশে বিএনপি ও আওয়ামী লীগ এই দুই দলকে বড় বড় জাতীয় প্রশ্নে ঐকমত্যে আসতে হবে, পরস্পরের জনপ্রিয়তা ও ঐতিহাসিক ভূমিকাকে মেনে নিতে হবে, সম্মান করতে হবে এবং দুই ধারার শান্তিপূর্ণ সহাবস্থানের মাধ্যমে জাতীয় অগ্রগতি নিশ্চিত করতে হবে। কিন্তু ২১ আগস্টের পর সেই কথা বলার মতো পরিস্থিতি আর নেই। এ কথা বলার মতো লোকও হয়তো নেই। বললেও সে কথায় পাত্তা দেওয়ার মতো বাস্তবতা নেই।এ কথা সবাই জানেন, ৫ জানুয়ারির নির্বাচনে বিএনপি অংশ নেয়নি। নির্বাচনের আগে তখনকার প্রধানমন্ত্রী শেখ হাসিনা ফোন করেছিলেন তখনকার বিরোধী নেত্রীকে, সেই আলোচনা মধুর হয়নি, কোনো ফলও দেয়নি। খালেদা জিয়ার ছোট ছেলে আরাফাত রহমানের মৃত্যুর পরে প্রধানমন্ত্রী শেখ হাসিনা গিয়েছিলেন খালেদা জিয়ার বাসভবনে। কেউ দরজা খুলে দেওয়ার সৌজন্যটুকু দেখানোর প্রয়োজনীয়তাও অনুভব করেনি।৫ জানুয়ারির নির্বাচন বয়কট করেছে বিএনপি ও তার জোট। সংসদে এখন আওয়ামী লীগ ও তার জোট, বিরোধী দলের ভূমিকায় জাতীয় পার্টি, সেটা অনুগত বিরোধী দলই, কারণ তারা নির্বাচন করেছে একই প্ল্যাটফর্মে থেকে। বিএনপির মহাসচিব কাঁদছেন। আওয়ামী লীগ ও তার জোট ক্ষমতা সংহত করেছে। দেশেও তাদের জনপ্রিয়তা বেড়েছে, প্রধানমন্ত্রী শেখ হাসিনার জনপ্রিয়তা বেড়েছে, যুক্তরাষ্ট্রভিত্তিক প্রতিষ্ঠান আইআরআই-এর সর্বশেষ জরিপে তাই দেখা গেছে। দাতারা সরকারকে সহযোগিতা করছে, যুক্তরাষ্ট্র শেখ হাসিনা সরকারের সঙ্গে সম্পর্ক উন্নয়নে খুবই আগ্রহী, পররাষ্ট্রমন্ত্রী জন কেরির আসন্ন সফরও সেই লক্ষ্যে বলে খবরে প্রকাশ। তাহলে দেশে কি কোনো শক্তিশালী বিরোধী দল থাকবে না? সেটা কি দেশের জন্য, গণতন্ত্রের জন্য এমনকি সরকারের জন্য ভালো হবে?এইখানে জাতির জনক বঙ্গবন্ধু শেখ মুজিবুর রহমানের অসমাপ্ত আত্মজীবনী থেকে উদ্ধৃত করি। বঙ্গবন্ধু ৫০-এর দশকে পাকিস্তানের প্রধানমন্ত্রী খাজা নাজিমউদ্দিনের সঙ্গে দেখা করে বলেছিলেন, ‘আওয়ামী লীগ বিরোধী পার্টি। তাকে কাজ করতে দেওয়া উচিত। বিরোধী দল না থাকলে গণতন্ত্র চলতে পারে না। আপনি গণতন্ত্রে বিশ্বাস করেন, তা আমি জানি।’ ‘বিরোধী দল না থাকলে গণতন্ত্র চলতে পারে না’, এটা বঙ্গবন্ধু শেখ মুজিবুর রহমানের কথা। ক্ষমতা মানুষকে নিঃসঙ্গ করে। ক্ষমতার একটা প্রবণতা হলো নিপীড়নমূলক হওয়া। এটা সারা পৃথিবীতে সাধারণভাবেই সত্য। বলা হয়ে থাকে, পাওয়ার করাপ্টস অ্যান্ড অ্যাবসোলুট পাওয়ার করাপ্টস অ্যাবসোলুটলি। কাজেই ক্ষমতাকে পাহারা দিয়ে রাখতে হয়। সেটা করবে বিরোধী দল, সেটা করবে শক্তিশালী গণমাধ্যম, সেটা করবে নাগরিক সমাজ। এবং আইনের ব্যত্যয় হলে সরকারকে ঠিক পথে রাখতে প্রয়াস পাবে স্বাধীন বিচার বিভাগ।আমাদের দেশে শক্তিশালী বিরোধী দল নেই। নানা বাধাবিপত্তি সত্ত্বেও গণমাধ্যমের স্বাধীনতা আছে এবং আমাদের ঐতিহ্যবাহী সংগ্রামশীল সংবাদকর্মীরা স্বাধীনতার চর্চা করতেও সচেষ্ট। তবু যেন পরিসর ছোট হয়ে আসছে। হাত-পা ছুড়ে সাঁতার কাটার ও শ্বাস নেওয়ার জায়গা কমে আসছে। সেটা কারও জন্যই সুসংবাদ নয়। সরকারকে মনে রাখতে হবে, অন্ধ ও স্বার্থপর স্তাবকেরা তার বন্ধু নয়। সমালোচকই শ্রেষ্ঠ বন্ধু। কেউ যখন ভুল করে, তখন সত্যিকারের বন্ধু ভুলটি ধরিয়ে দেয়। স্বার্থান্ধ স্তাবকেরা তখনো স্তাবকতা চালিয়ে যায়। একটা ভুল আরেকটা ভুল ডেকে আনে। সরকারের নিজের স্বার্থেই সমালোচনার পরিসর উন্মুক্ত আর বাধাহীন করা উচিত। কার্যকর বিরোধী দল যখন নেই, তখন বাক্স্বাধীনতা, প্রতিবাদ করার স্বাধীনতা, সমবেত হওয়ার ও বিক্ষোভ করার স্বাধীনতা সরকারেরই নিশ্চিত করা উচিত। এই সময়ে নাগরিক সমাজেরও সোচ্চার থাকা বেশি করে দরকার। দুঃখের বিষয়, আমাদের নাগরিক সমাজও দুটি ধারায় বিভক্ত। স্বাধীন অবস্থান নেওয়ার লোক ও সাহস সমাজে কমে গেছে।এর মধ্যে যে রামপাল প্রশ্নে সুলতানা কামাল কিংবা আনু মুহাম্মদরা কথা বলছেন, সেটাকে সাধুবাদ জানাতেই হয়। কোন পক্ষের কথা বেশি যৌক্তিক, সেটা বোঝা যাবে মুক্তভাবে কথা শোনা গেলে। কাজেই কথা বলতে দিতে হবে, কথা শুনতে হবে। আর নাগরিক সমাজ যদি কোনো বিষয়ে আপত্তি তোলে, যদি একজন নাগরিকও কোনো জাতীয় বা রাষ্ট্রীয় প্রশ্নে কোনো একটা আপত্তি তোলেন, সেটাকে আমলে নেওয়াই গণতান্ত্রিক রীতি। তবে আমরা যে কোনো আন্দোলনে একটাই আওয়াজ তুলি, জ্বালো জ্বালো, আগুন জ্বালো। অঞ্জন দত্তের একটা গান আছে, সুদিন আসবে বলে ওরা আগুন জ্বালায়, আর হাজার হাজার মানুষ মরে যায়। ভাবছি, সুন্দর নিয়মতান্ত্রিক আন্দোলনকে আমলে নেওয়ার সংস্কৃতি কবে এই দেশে চালু হবে! যেমনটা হয়েছিল বেসরকারি বিশ্ববিদ্যালয়ের শিক্ষার্থীদের ভ্যাটবিরোধী আন্দোলনের সময়। একজন লোক রাস্তার মোড়ে দাঁড়িয়ে যদি একা প্রতিবাদ করেন, তা যদি ন্যায্য হয়, কর্তৃপক্ষ তা গ্রাহ্য করবে, সেই রকম দিন কি এই দেশে আসবে না?মানবাধিকার রক্ষা, আইনের শাসন প্রতিষ্ঠা, সাদাপোশাকে ধরে নিয়ে যাওয়া, গুম-ক্রসফায়ার ইত্যাদি বন্ধ করে আইনানুগ প্রক্রিয়ায় দুষ্টের দমন আর শিষ্টের পালনে সরকারকে আন্তরিক হতে হবে। দেশে শক্তিশালী বিরোধী দল নেই বলেই সেটা আরও বেশি প্রয়োজন। আর সেই কথাটা বলা থেকে গণমাধ্যম ও নাগরিক সমাজকে বিরত থাকলে চলবে না। সরকারকে মনে করিয়ে দিতে হবে এই আপ্তবাক্য ‘মানুষকে ব্যবহার, ভালোবাসা ও প্রীতি দিয়েই জয় করা যায়, অত্যাচার, জুলুম ও ঘৃণা দিয়ে জয় করা যায় না।’ (অসমাপ্ত আত্মজীবনী, শেখ মুজিবুর রহমান)আনিসুল হক: সাহিত্যিক ও সাংবাদিক।ইহাতে মন্তব্য প্রদান বন্ধ রয়েছে
63		সাড়ে আট মাস পর জাগৃতি প্রকাশনীর স্বত্বাধিকারী ফয়সল আরেফিন দীপন হত্যার মূল আসামি মইনুল হাসান শামীমকে গ্রেপ্তার করা হয়েছে বলে পুলিশ দাবি করেছে। তাদের এ দাবি সত্য হলে মামলার বিচারের পথে বড় অগ্রগতি ধরে নিতে পারি। কিন্তু হত্যার বিচার কি দীপনের বাবা-মা, স্ত্রী-সন্তানের কষ্ট কমাতে পারবে? পারবে না। বাবা-মা সন্তানকে, স্ত্রী স্বামীকে কিংবা সন্তানেরা বাবাকে ফিরে পাবেন না। এই না পাওয়ার বেদনা নিয়েই বাবা-মাকে বেঁচে থাকতে হবে। সন্তানদের বড় হতে হবে। বলা হয়, পিতার কাঁধে সন্তানের লাশই পৃথিবীতে সবচেয়ে ভারী। অধ্যাপক ফজলুল হক আক্ষরিক অর্থেই সেই লাশ বহন করেছেন। তার আগে তাঁকে জাগৃতি প্রকাশনীতে সন্তানের খোঁজে গিয়ে তাঁর রক্তাক্ত ও ক্ষতবিক্ষত শরীর দেখেতে হয়েছে। সে এক ভয়ংকর অভিজ্ঞতা। এরপর যতবারই দীপনের প্রসঙ্গ এসেছে, তিনি নিজের বেদনা চেপে রেখে সব সন্তানহারা বাবার বেদনার কথা বলেছেন। সমাজ ও মানুষের ভেতরে শুভবোধ জাগ্রত হওয়ার কথা বলেছেন। একজন মানুষ কতটা মহৎ হলে এ রকম অনুভূতি ব্যক্তি করতে পারেন! দীপন হত্যার আসামি শামীম গ্রেপ্তার হওয়ার খবর শুনে অধ্যাপক ফজলুল হক বলেছেন, ‘দীপনকে ফিরে পাব না। এই কষ্ট নিয়েই বেঁচে আছি।’ এই কষ্ট কেবল দীপনের বাবার নয়, ঘাতকের হাতে নিহত সবার স্বজনদের। গত দুই বছরে অভিজিৎ, নিলয়, নীলাদ্রি, ওয়াশিকুরসহ বেশ কয়েকজন মুক্তচিন্তার মানুষ জঙ্গিগোষ্ঠীর হাতে খুন হয়েছেন। তাদের হাত থেকে রেহাই পাননি বিদেশি নাগরিক, নামাজরত মুসল্লি, মন্দিরের পুরোহিত ও গির্জার যাজকও। গত ১ জুলাই জঙ্গিরা গুলশানের হলি আর্টিজানে হামলা চালিয়ে ২০ জন দেশি-বিদেশি মানুষকে হত্যা করেছে। গত মঙ্গলবার রাতে নরসিংদীতে তারা কুপিয়ে জখম করে এক মুদি দোকানিকে। আর সঙ্গে সঙ্গে আইএস এর দায় স্বীকার করেছে।অধ্যাপক ফজলুল হক সন্তান হত্যার বিচারের থেকেও জোর দিয়েছেন মানুষের শুভবোধের। শুভচিন্তার। তিনি এমন এক সমাজের কথা বলেছেন, যেখানে কাউকে বই লেখা বা ছাপার জন্য বেঘোরে প্রাণ হারাতে হবে না। সমাজে তর্ক থাকবে, যুক্তি থাকবে। মানুষ যুক্তি দিয়েই অপর পক্ষের যুক্তি খণ্ডন করবে। চাপাতি দিয়ে নয়। অভিজিৎ রায়ের লেখা বইয়ের জবাবে তারাও বই লিখতে পারতেন। নিজে আহত বোধ করলে আদালতে প্রতিকার চাইতে পারতেন। সেসব না করে উগ্রবাদী গোষ্ঠী মানুষ হত্যার পথ বেছে নিয়েছে।অধ্যাপক ফজলুল হক বলেছেন, ‘দীপনসহ যারা খুন হয়েছে, তাদের তো কোনো শত্রু ছিল না। তারা কখনো মানুষের মনে কষ্ট দেয়নি। যারা এই খুনগুলো করেছে, তাদের আমি জল্লাদ বলি। তাদের বিচার হওয়া উচিত। যারা এই জল্লাদদের খুনের পরিকল্পনা দিচ্ছে, তাদেরও বিচার হওয়া খুব দরকার।’হ্যাঁ, জল্লাদের পেছনে যারা আছে, যারা শামীমের মতো তরুণদের ঘাতক বানায়, তাদেরও আইনের আওতায় আনতে হবে। ভবিষ্যতে জল্লাদ দর্শন দিয়ে যাতে কেউ মানুষ হত্যায় প্ররোচিত করতে না পারে, সে বিষয়ে সবাইকে সজাগ থাকতে হবে। শামীমের স্বীকারোক্তি অনুযায়ী তাঁরা আশুলিয়ায় একজন গানের শিক্ষককে হত্যা করেছেন। তাঁর অপরাধ, তিনি গান শেখাতেন। জল্লাদেরা রেজাউল করিম নামে রাজশাহী বিশ্ববিদ্যালয়ের যে শিক্ষককে হত্যা করেছে, তিনিও তাঁর নিজের এলাকায় একটি গানের স্কুল চালাতেন। সংগীত মানুষের মনকে পবিত্র ও শুদ্ধ করে। কিন্তু এই জল্লাদেরা সেই শুদ্ধতাকেই হত্যা করতে চাইছে। গত বছরের ৩১ অক্টোবর আজিজ সুপার মার্কেটে জাগৃতি প্রকাশনীর অফিসে দীপনকে কুপিয়ে হত্যা করা হয়। খুনের পর আনসারুল্লাহ বাংলা টিম (আনসার আল ইসলাম) ওই খুনের দায় স্বীকার করে। শামীমের গ্রামের বাড়ি সুনামগঞ্জের ছাতক উপজেলার মাধবপুর গ্রামে। সিলেটের মদনমোহন কলেজের ছাত্র শামীম প্রাথমিক জিজ্ঞাসাবাদে জানিয়েছেন, ফয়সাল আরেফিন দীপনকে খুনের ঘটনায় তিনি ছাড়া আরও পাঁচজন অংশ নেন। হত্যাকাণ্ডটি পরিচালনার দায়িত্ব ছিল তাঁর। তিনি আনসার আল ইসলামের সামরিক শাখার শীর্ষ চার মাসুলের (দায়িত্বপ্রাপ্ত ব্যক্তি) একজন। তাঁর সাংগঠনিক নাম শামীম ওরফে সমির ওরফে ইমরান।  কাউন্টার টেররিজম অ্যান্ড ট্রান্স ন্যাশনাল ক্রাইম বিভাগের প্রধান মনিরুল ইসলাম বলেছেন, ‘অভিজিৎ রায়ের বই প্রকাশের জন্য দীপনকে টার্গেট করা হয়েছিল। খুনের আগে অন্তত এক মাস তাদের প্রশিক্ষণ হয়েছে। ঘটনার মূল পরিকল্পনাকারী মেজর জিয়াউল হক। তিনি খুন করতে উদ্দীপ্ত করেছেন। ওই হত্যাকাণ্ডে অংশগ্রহণকারী ব্যক্তিরা প্রথমে টঙ্গী ও পরে মহাখালীর একটি বাসা ভাড়া নেয়।’দীপন যেদিন খুন হন, ওই দিনই শুদ্ধস্বরের স্বত্বাধিকারী আহমেদুর রশীদ চৌধুরী টুটুলসহ তিনজনের ওপর হামলা চালায় জঙ্গিরা। ওই ঘটনায় সুমন পাটোয়ারি নামে সন্দেহভাজন এক ব্যক্তিকে গত ১৫ জুন বিমানবন্দর উড়ালসেতু এলাকা থেকে গ্রেপ্তার করা হয়। ১৬৪ ধারায় দেওয়া জবানবন্দিতে সুমন পাটোয়ারি দীপন খুনের ঘটনায় শামীমের সম্পৃক্ততার কথা জানান পুলিশকে। মইনুল হাসান শামীম এর আগে ২০১০ সালে নিষিদ্ধ সংগঠন হিযবুত তাহ্‌রীরের প্রচারপত্র বিতরণের সময় ছাতক থানার পুলিশের হাতে গ্রেপ্তার হন। সে সময় তাঁর বিরুদ্ধে সন্ত্রাস দমন আইনে একটি মামলা হয়। ওই মামলায় পুলিশ তাঁর বিরুদ্ধে আদালতে অভিযোগপত্র দেয়। একপর্যায়ে শামীম সুনামগঞ্জের সংশ্লিষ্ট আদালত থেকে জামিনে মুক্তি পান। শামীমের বড় ভাই আবু জাফর বলেছেন, ‘আমার ভাই খুবই নিরীহ প্রকৃতির ছেলে। সে রাতে ভয়ে ঘর থেকে বের হতো না। এখন শুনি সে ঢাকায় গিয়ে বড় সন্ত্রাসী হয়েছে, মানুষ খুন করেছে। আমরা এর কিছুই জানি না। গত ঈদে সে বাড়িতে আসেনি। তখন থেকে তার সঙ্গে আমাদের কোনো যোগাযোগ নেই।’ শমীমের গ্রেপ্তারের ঘটনা থেকে কয়েকটি সত্য বেরিয়ে এসেছে। এক. শামীমেরা স্বেচ্ছায় কেউ জল্লাদ হননি। তাঁদের জল্লাদ বানানো হয়েছে। তাঁর ভাইয়ের ভাষ্য অনুযায়ী, তিনি ছিলেন খুবই নিরীহ ও শান্ত স্বভাবের। এই তরুণদেরই ঘাতক বাহিনী নিশানা করে। দুই. শামীমেরা গ্রেপ্তার হলেও জামিন পেয়ে যান। তিন. শামীম আনসার আল ইসলাম নামে যে সংগঠনের হয়ে জল্লাদ বাহিনীতে নাম লিখিয়েছেন, সেই সংগঠনটি এখনো নিষিদ্ধ নয়।  আয়মান আল-জাওয়াহিরি আল-কায়েদার দায়িত্ব নেওয়ার পর ভারতীয় উপমহাদেশে আল-কায়েদার শাখা (একিউআইএস) হিসেবে আনসার আল ইসলাম আত্মপ্রকাশ করে। সরকার আনসারুল্লাহ বাংলা টিমকে নিষিদ্ধ করেছে। স্বভাবতই প্রশ্ন আসে, আনসার আল ইসলামকে এখনো কেন নিষিদ্ধ করা হলো না?ইহাতে মন্তব্য প্রদান বন্ধ রয়েছে
64		এবারও অলিম্পিক গেমসে বাংলাদেশ কোনো পদক পেল না। পৃথিবীতে মাত্র তিনটি দেশ আছে, যারা অনেক বার অলিম্পিকে অংশ নিয়ে একটি পদকও পায়নি। সেই কাতারে বাংলাদেশও আছে। ব্যাপারটা খুবই অগৌরবের, সন্দেহ নেই। বাংলাদেশ অলিম্পিকে অংশ নিচ্ছে সেই ১৯৮৪ সাল থেকে। এই একই সময়ে বাংলাদেশ ক্রিকেট দল বিশ্ব ক্রিকেটে সমীহ জাগানিয়া দলে পরিণত হয়েছে। আরেক দিকে দেশের অন্যান্য খেলার মান কমেছে।না, ব্যাপারটা গোলক ধাঁধা নয়। এর উত্তর সম্ভবত আমাদের জাতিসত্তার বৈশিষ্ট্যের মধ্যেই নিহিত আছে। আমরা যখন কেনো এক দিকে ছুটি, তখন সেদিকে চোখ বন্ধ করে ছুটি। তখন আর আশপাশে তাকানোর মনোভাব আমাদের থাকে না। কথাটা বলার কারণ হলো, গত ২০ বছরে আমরা ক্রিকেটে যতটা গুরুত্ব দিয়েছি, অন্য খেলায় ততটা গুরুত্ব দিইনি। একসময় ঢাকার ফুটবল লিগ তুমুল জনপ্রিয় ছিল। কিন্তু এখন আর শহুরে কোনো তরুণ বাংলাদেশ জাতীয় ফুটবল দলের পাঁচজন খেলোয়াড়ের নাম বলতে পারবে কি না, সন্দেহ আছে। অথচ এক ৎ​সময় সালাউদ্দিন, বাদল রায়, আসলাম, সাব্বির, কায়সার হামিদ, চুন্নু—এসব নাম তরুণদের মুখে মুখে ফিরত। বাংলাদেশ ফুটবল দল আন্তর্জাতিক সফলতা তেমন একটা না পেলেও আঞ্চলিক সফলতা পেয়েছে। ফুটবলারদের জনপ্রিয়তা ছিল তুঙ্গে। ব্যাপারটা এমন হয়েছে যে, ক্রিকেট দলের ম্যানেজার, ফিজিও থেকে শুরু করে প্রায় সব স্টাফের নাম আমরা জানলেও হ্যান্ডবল ফেডারেশনের বলে যে কিছু আছে- সে খবর কজনই বা রাখে। আমাদের জাতীয় খেলা হাডুডু। কিন্তু ভারত এই হাডুডুর জমজমাট টুর্নামেন্ট আয়োজন করছে। খেলার চ্যানেলে বিজ্ঞাপন প্রচার করছে।ফুটবলের পাশাপাশি হকি, হ্যান্ডবল, সাঁতার এসব খেলারও জনপ্রিয়তা ছিল। এসব খেলার তারকাও ছিল। গ্রীষ্মের সময় ফুটবল, ভলিবল, টেবিল টেনিস, হাডুডু প্রভৃতি, শীতের সময় ক্রিকেট ও ব্যাডমিন্টন খেলা হতো। এমনকি কোথাও কোথাও হকি খেলাও হতো। একটা কথা না বললেই নয়, তখন সব খেলারই কয়েকজন তারকা ছিলেন, মানুষ যাঁদের একনামে চিনত। হকির জুম্মন লুসাই, টেবিল টেনিসের জোবেরা রহমান লিনুর তারকা খ্যাতি ছিল।কিন্তু ১৯৯৭ সালে আইসিসি টুর্নামেন্টে বাংলাদেশ বিজয়ী হওয়ার পর ফুটবল, হকি, হ্যান্ডবল, অ্যাথলিটিকস—এসব খেলা ব্রাত্য হয়ে পড়ল। সরকার থেকে শুরু করে গণমাধ্যম, স্পনসর সবাই ছুটল ক্রিকেটের দিকে। ক্রিকেট হলো ক্রীড়া বাণিজ্যের রমরমা ক্ষেত্র। ব্যাপারটা এখন এমন দাঁড়িয়েছে যে, ক্রিকেট ছাড়া অন্য খেলাকে পেশা হিসেবে নেওয়া এখন একরকম অসম্ভব হয়ে দাঁড়িয়েছে। ফলে যা হওয়ার, তা-ই হলো।বাংলায় একটি প্রবাদ আছে: যত গুড়, তত মিঠা। ক্রিকেটে আমরা বিনিয়োগ করেছি, মনোযোগ দিয়েছি, ফলে এই খেলায় আমরা উল্লেখযোগ্য সফলতা পেয়েছি। অন্য খেলায় ন্যূনতম মনোযোগ দিইনি, ফলে সেখানে সফলতার ছিটেফোঁটাও পাওয়া যায়নি। এবার অলিম্পিকে স্বর্ণপদকপ্রাপ্ত বাংলাদেশি বংশোদ্ভূত রুশ অ্যাথলেট মার্গারিতা মামুনের কথাতেই আমাদের অবস্থা বোঝা যায়। তিনি একবার বাংলাদেশে থাকার অভিপ্রায়ে ঢাকায় অনুশীলন করার চেষ্টা করলে ক্রীড়া পরিষদের কোনো সহযোগিতাই পাননি।খেলাটা স্রেফ নৈপুণ্যের ব্যাপার নয়। খেলার একটা সংস্কৃতি আছে। এটা আবেগেরও ব্যাপার। একটা সময় বহু মানুষ ঘরের খেয়ে বনের মোষ তাড়ানোর মতো খেলা নিয়েই পড়ে থাকত। মোবাইল ফোন ও ইন্টারনেটের তোড়ে এসব কথা এখনকার প্রজন্মের কাছে হয়তো রূপকথার মতো শোনাবে। কিন্তু এটাই সত্য। অথচ খুব বেশি দিন আগের কথা নয়, ১৯৮০ ও ৯০-এর দশকেও মাঝামাঝি পর্যন্ত এমনটা দেখা যেত। খেলাধুলার অভ্যাস থাকলে তরুণদের শরীর ও মন দুটোই ভালো থাকে।কথা হচ্ছে, অলিম্পিকে পদক পাওয়া চাট্টিখানি কথা নয়। সারা পৃথিবীর বাঘা বাঘা খেলোয়াড়ের পরাস্ত করে সেখানে পদক পেতে হয়। ফলে এই পদক পেতে হলে চূড়ান্ত একাগ্রতা ও নিষ্ঠা প্রয়োজন। এর জন্য খেলোয়াড়দের দিনের পর দিন অনুশীলন করতে হয়, খেলা নিয়েই পড়ে থাকতে হয়। তাদের অন্য কাজ থেকে দূরে রাখতে হবে। এর জন্য প্রচুর বিনিয়োগ করতে হবে। সব খেলায় হয়তো আমরা এই বিনিয়োগ করতে পারব না। কিছু নির্দিষ্ট খেলায় তা করা যেতে পারে। এই বিনিয়োগ নিষ্ফলা হবে না। ক্রিকেটই তার জলজ্যান্ত প্রমাণ।ইহাতে মন্তব্য প্রদান বন্ধ রয়েছে
65		আমরা কি আইন মানতে চাই? নাকি আইন না মানতে মানতে একধরনের শক্তি অর্জন করেছি যে সর্বোচ্চ আদালতের আইনও মানব না? গত কয়েক বছরে রাজধানীর ধানমন্ডি এলাকায় একটা প্রবল আন্দোলন গড়ে উঠেছিল। এই এলাকায় মাত্র এক কিলোমিটারের মধ্যে অনেকগুলো স্কুল, বিশ্ববিদ্যালয়, ক্লিনিক, রেস্টুরেন্ট ইত্যাদি স্থাপনা। এই সব স্থাপনা ধানমন্ডি আবাসিক এলাকায় একটা বড় উপদ্রব হিসেবে দেখা দিয়েছে। প্রকট যানজটসহ বাসিন্দাদের নানা ধরনের সমস্যা। শেষ পর্যন্ত সর্বোচ্চ আদালত ধানমন্ডি আবাসিক এলাকা থেকে সব বাণিজ্যিক প্রতিষ্ঠান উঠিয়ে দেওয়ার নির্দেশনা দিয়েছেন। বনানী, গুলশান, উত্তরার ক্ষেত্রেও একই নির্দেশ দেওয়া হয়েছে।ধানমন্ডি দেশের প্রথম আবাসিক এলাকা। একটি আদর্শ আবাসিক এলাকাও বটে। প্রচুর রাস্তাঘাট, লেক, স্কুলের জন্য বরাদ্দকৃত স্থান, সবই ছিল সেকালের ডিআইটির নকশায়। সেই নকশা একেক সময়ের ক্ষমতাসীনদের প্রভাবে ও মদদে লঙ্ঘন করা হয়েছে। একসময় তো ধানমন্ডিকে একটি আধা-বাণিজ্যিক এলাকা হিসেবে গড়ে তোলার সিদ্ধান্ত প্রায় হয়েই গিয়েছিল। অবশ্য সেটা ঘটিয়ে ফেলার সময় পাননি ক্ষমতাধরেরা, সরকারে পালাবদলের কারণে।কিন্তু ক্ষমতাধর ও প্রভাবশালী ব্যক্তিদের দাপট তো বন্ধ হয়নি। ধীরে ধীরে স্কুল, কলেজ, বিশ্ববিদ্যালয়, হাসপাতাল, ক্লিনিক, রেস্তোরাঁ, আরও কত না বাণিজ্যিক প্রতিষ্ঠানের কর্মকাণ্ডে সরগরম হয়ে উঠল ‘ধানমন্ডি আবাসিক এলাকা’। এমনকি ফুটপাতের ওপরও বসে হাটবাজার। কত যে কমিউনিটি সেন্টার গড়ে উঠেছে তার ইয়ত্তা নেই। তাদের বাজানো শব্দযন্ত্রের উচ্চকিত কোলাহলে এই ‘আবাসিক’ এলাকার বাসিন্দাদের অসুস্থ হওয়ার জোগাড়। ছোট্ট এই ধানমন্ডিতে ৫১টি স্কুল, একটি স্কুলের ১৩টি শাখা, বিশ্ববিদ্যালয় অনেকগুলো। অধিকাংশ স্কুলের খেলার মাঠ নেই, বিশ্ববিদ্যালয়ের নেই ক্যাম্পাস। কিন্তু আছে তাদের মধ্যে অনেক খাবারের দোকান। সবগুলোর খাবার মানসম্মত—এমন কথাও বলা যাবে না।আমি একটি গ্রামের স্কুলে পড়েছি। ওপরে টিনের চালা ছিল কোনো রকম, বাতার বেড়া, বৃষ্টিতে পানি পড়ত। কিন্তু সামনে ছিল একটা বড় খেলার মাঠ। বৃষ্টির দিনে ভিজতে ভিজতে ক্লাসে ঢুকতাম। গায়ের গরমেই জামাকাপড় শুকিয়ে যেত। তারপর ক্লাস শেষে বৃষ্টিতে ভিজে জাম্বুরা দিয়ে ফুটবল খেলে বাড়ি ফিরতাম।আজ এই শহরের ইংরেজি মাধ্যমের অধিকাংশ স্কুল, কলেজ ও বিশ্ববিদ্যালয়ের শিক্ষার্থীদের এ রকম অভিজ্ঞতা আছে? বাংলা মাধ্যমেরও কি বেসরকারি স্কুল-কলেজগুলোতে খেলাধুলা করার সুযোগ আছে? দেশের অন্যত্র অধিকাংশ সরকারি ও কিছু বেসরকারি বিদ্যালয়-কলেজ খেলার মাঠ আছে। অভাব শ্রেণিকক্ষে শিক্ষাদানে শিক্ষকদের কার্পণ্য। ক্লাসে না পড়িয়ে কোচিং করানোর প্রতি আগ্রহের সীমা নেই। ধানমন্ডি একটি শিক্ষা বাণিজ্যের জায়গা হয়ে উঠেছে। স্কুল, কলেজ, বিশ্ববিদ্যালয় ছাড়াও গড়ে উঠেছে অজস্র কোচিং কেন্দ্র। কিছু কিছু সড়কে সন্ধ্যার পর শত শত গাড়ি অবৈধভাবে পার্ক করে রাখা হয়। উচ্চবিত্তের চার-পাঁচটি গাড়ির মধ্যে একটি গাড়ি স্কুল ও কোচিং ডিউটির জন্য বরাদ্দ। অভিভাবকেরা সন্তানদের স্কুল আর কোচিংয়ের পেছনে প্রচুর অর্থ ব্যয় করেন কিন্তু নিজেদের সময় ব্যয় করেন না। এমন মা-বাবাও আছেন, ছেলে নিরুদ্দেশ হয়ে গেলেও কোনো খোঁজখবর করেন না। হয়তো একদিন দেখা যায় ছেলের মৃতদেহ পড়ে আছে; তখন নিজেদের ব্যর্থ পিতামাতা ভেবে সন্তানের লাশও আনতে যান না।ধানমন্ডি এলাকা থেকে স্কুল, কলেজ, ইউনিভার্সিটিগুলো তুলে দেওয়ার সিদ্ধান্তকে কেন্দ্র করে অভিভাবকেরা বড়ই উদ্বিগ্ন। ধানমন্ডির প্রভাবশালী অভিভাবকদের এখন দাবি হচ্ছে স্কুলগুলো এখানেই থাকুক, কারণ তাদের বাড়িঘর কাছাকাছিই। আবাসিক এলাকার আবাসিক বৈশিষ্ট্য নিয়ে তাঁরা ভাবিত নন, তাঁদের নিজেদের সংকীর্ণ স্বার্থের কথা ভাবেন: ছেলে বা মেয়ের স্কুলটা দূরে স্থানান্তর করা হলে তাঁরে অসুবিধা! এঁরা এতই ক্ষমতাবান যে সরকারের যেকোনো সিদ্ধান্ত তাঁরা পাল্টে দিতে পারেন। কিন্তু তাঁরা এবার বেকায়দায় পড়েছেন সর্বোচ্চ আদালতের নির্দেশনা আসার ফলে।কী অদ্ভুত বিষয়, গণমুখী কাজে নাগরিকেরা গণতান্ত্রিক সরকারকে সহযোগিতা করেন না। মোটরসাইকেলে তিনজন উঠবে, রিকশায় তিনজন, নো-পার্কিংয়ের জায়গায় পাড়ি পার্কিং করে জনভোগান্তি সৃষ্টি করবে। এমনকি একেবারেই উল্টো পথে গাড়ি চালাবে! কিন্তু যখন সামরিক আইন বা তত্ত্বাবধায়ক সরকার থাকে তখন সব ঠিকঠাক! তাই তো সবচেয়ে ভালো ট্রাফিক আইন চলে ক্যান্টনমেন্ট এলাকায়।ধানমন্ডির অধিকাংশ বেসরকারি বিদ্যালয়ই ইংরেজি মাধ্যমের। একটি স্কুল ইতিমধ্যেই আশুলিয়ায় স্থানান্তর করেছে। বাংলা স্কুলের মধ্যে নালন্দা অচিরেই কেরানীগঞ্জ চলে যাচ্ছে। বড় স্কুলগুলোর প্রজ্ঞাবান বিবেচক শিক্ষকেরা কেন স্থানান্তরের কথা ভাবছেন না? আর একটা কথা, ইংরেজি মাধ্যমের অধিকাংশ বিদ্যালয়ে বাংলা শেখানোয় আগ্রহ নেই। কিন্তু পৃথিবীতে কবে কোন জাতি মাতৃভাষা ত্যাগ করে পরভাষায় শিক্ষিত হয়েছে? ইংরেজির জন্য কোচিং–বাণিজ্যও রমরমা। এই ব্যবস্থায় বাবা-মায়ের কাছ থেকে সন্তান চলে যাচ্ছে দূরে। উচ্চবিত্ত অভিভাবকেরা ভাবছেন তাঁদের সন্তানদের এ দেশে কোনো কাজ নেই। তাঁরা সন্তানদের পাঠাবেন বিদেশে। তাই ইংরেজি স্কুল-কলেজে সন্তানদের পড়ানোর এত তোড়জোড়। কিন্তু এই সব মানুষের জন্য ধানমন্ডি এত ত্যাগ স্বীকার করবে কেন?আবাসিক এলাকা থেকে বাণিজ্যিক প্রতিষ্ঠানগুলো স্থানান্তরের ব্যাপারে সর্বোচ্চ আদালতের নির্দেশনা অবশ্যই বাস্তবায়ন করতে হবে। এ জন্য নাগরিকদেরই এগিয়ে আসতে হবে। আবাসিক এলাকাগুলো থেকে বাণিজ্যিক কর্মকাণ্ড স্থানান্তর করে মানুষের বসবাসের সুন্দর স্বাভাবিক পরিবেশ ফিরিয়ে আনতে হবে। কোনো ধরনের অন্যায্য প্রভাব খাটানোর কোনো সুযোগ রাখা চলবে না। সরকারের এই গণমুখী সিদ্ধান্ত বাস্তবায়নের পক্ষে যখন সর্বোচ্চ আদালতেরও নির্দেশনা এসেছে, তখন সংকীর্ণ স্বার্থ ভুলে বৃহত্তর স্বার্থে সব নাগরিককে এগিয়ে আসতে হবে। সবার সমর্থন ও সহযোগিতায় ধানমন্ডি, বনানী, উত্তরা, গুলশান প্রভৃতি আবাসিক এলাকায় আগের সেই আবাসিক রূপ ফিরে আসুক।মামুনুর রশীদ: নাট্যব্যক্তিত্ব।ইহাতে মন্তব্য প্রদান বন্ধ রয়েছে
66		নিজস্ব প্রতিবেদক | আগস্ট ২৪ ২০১৬সংবাদ: বিহারের মুখ্যমন্ত্রী নীতিশ কুমার গঙ্গা নদীর ওপর নির্মিত বিতর্কিত ফারাক্কা বাঁধকে পুরোপুরি সরিয়ে দেওয়ার প্রস্তাব দিয়েছেন। গতকাল মঙ্গলবার প্রধানমন্ত্রী নরেন্দ্র মোদির সঙ্গে দেখা করে এ প্রস্তাব দেন তিনি।ছিদ্দিকফারাক্কার মাধ্যমে যেভাবে সার্ভিস খাল দিয়ে পশ্চিমবঙ্গে পানি নিয়ে যাওয়া হচ্ছে, পুরোটাই একটা হাস্যকর ব্যাপার। আসল রহস্য হচ্ছে, পশ্চিমবঙ্গ হচ্ছে বাংলাদেশের তুলনায় উঁচু জায়গা আর বিহার হচ্ছে ভৌগোলিকভাবে কিছুটা নিচু জায়গা। এখন ফারাক্কা বন্ধ করে পানি কলকাতা বন্দরে নিতে গেলে বিহার ডুবে যাচ্ছে। ড্রেজিং করে শুকনা মৌসুমে কিছুটা সমাধান পেলেও বর্ষার অগাধ জলধারা, পলি জমা পদ্মায় সংকুলান হয় না। এখন ফারাক্কার গেট হাজারটা খুলে দিলেও বিহারের বন্যা প্রতিবছর অবধারিত। তারপরও বিহারকে বন্যা থেকে বাঁচাতে প্রতিবছর ট্রিলিয়ন টন পলি পদ্মা থেকে সরিয়ে স্থায়ী সমাধান হচ্ছে না। এখন শেষ অবধি বিহার সরকার বলেই দিল ফারাক্কায় যত যন্ত্রণা।শাহীন মোস্তাকশুষ্ক সময়ে ১০৪টি গেট বন্ধ রেখে আমাদের মাটিকে মরুভূমি বানানো আর বর্ষা এলে তা সবগুলো খুলে রেখে বন্যায় ডুবিয়ে দেওয়া, এই হলো ভারতের বন্ধুত্ব৷সাজেদপানিসম্পদমন্ত্রী আনিসুল ইসলাম মাহমুদ প্রথম আলোকে বলেন, ‘জেনে-বুঝে কাল (বুধবার) এ বিষয়ে কথা বলব।’ হায় রে রাজনীতি!ইহাতে মন্তব্য প্রদান বন্ধ রয়েছে
67		২০ আগস্ট প্রথম আলোর মতামত পাতায় সোহরাব হাসান তাঁর ‘হারিয়ে যাওয়া তরুণ, হারিয়ে যাওয়া বাংলাদেশ’ শীর্ষক উপসম্পাদকীয়তে বিবিসি বাংলার একটি সাম্প্রতিক প্রতিবেদনের উদ্ধৃতি দিয়ে বাংলাদেশের তরুণদের উগ্রবাদের সঙ্গে জড়িত হওয়ার চারটি কারণ চিহ্নিত করেছেন: ১. সামাজিক যোগাযোগের মাধ্যম ও ইন্টারনেটের প্রতি তরুণদের ঝুঁকে পড়া; ২. তরুণদের মধ্যে নিঃসঙ্গতা ও হতাশা; ৩. ধর্মের প্রতি তরুণদের আকর্ষণ এবং ৪. শিক্ষার্থীদের সামনে কোনো আদর্শ ব্যক্তিত্ব না থাকা।ব্যক্তিগতভাবে সারা দেশে আমি লাখ খানেক তরুণের—ছেলে ও মেয়ে উভয়ের সঙ্গেই ঘনিষ্ঠভাবে কাজ করি। তাদের সঙ্গে অনেক দিন ধরে কাজ করার অভিজ্ঞতা থেকে বলতে পারি, বিবিসির সাক্ষাৎকারে চিহ্নিত কারণগুলো সঠিক, তবে এর সঙ্গে আরও দু-একটি কারণ যুক্ত করা দরকার। যুক্ত করা দরকার আরও কিছু ব্যাখ্যা-বিশ্লেষণ।প্রথমত, জঙ্গিবাদের সঙ্গে জড়িত তরুণেরা চরমভাবে ক্ষুব্ধ ও বিভ্রান্ত। তারা ক্ষুব্ধ দুই কারণে—আন্তর্জাতিক ও অভ্যন্তরীণ। ইন্টারনেট ব্যবহারকারী এসব তরুণ বিশ্বব্যাপী মুসলমানদের—তাদের দৃষ্টিতে ‘দুরবস্থা’ দেখে ক্ষুব্ধ। মধ্যপ্রাচ্য থেকে শুরু করে মিয়ানমার পর্যন্ত মুসলমানদের প্রতি ‘নিগ্রহ’ তাদের ক্ষোভের বড় কারণ। ইন্টারনেটের মাধ্যমে দেখা শিশু আয়লান ও ওমরানের ছবি তাদের ক্ষোভ আরও চরম পর্যায়ে নিয়ে যায়।দেশের ভেতরেও অনেক কারণ রয়েছে তাদের ক্ষুব্ধ হওয়ার। বহুদিন থেকে অব্যাহত ও ক্রমবর্ধমান দুর্নীতি-দুর্বৃত্তায়ন ও অপশাসন তাদের ক্ষুব্ধ করে। তারা নিজেরা, নিজেদের পরিবার ও ঘনিষ্ঠজনেরা অনেক ক্ষেত্রে এসব অপশাসন ও হয়রানির শিকার হয়েছে। বিচারহীনতার সংস্কৃতির কারণে তাদের মুখ বুজে এসব বঞ্চনা এবং ক্ষমতাসীনদের অনেক অপকর্ম ও বাড়াবাড়ি সইতে হয়েছে। ধনী-দরিদ্রের বৈষম্য এবং ধনাঢ্য ব্যক্তিদের অসৎ উপায়ে অর্জিত সম্পদের অশ্লীল প্রদর্শনীও তাদের ক্ষুব্ধ করে। বঞ্চনা, বৈষম্য ও অসহায়ত্ব সাধারণত মানুষকে ধর্মাশ্রয়ী করে তোলে এবং দুর্ভাগ্যবশত আমাদের দেশের মানুষের মধ্যেও তা-ই ঘটেছে।আন্তর্জাতিক অঙ্গনে ও দেশের অভ্যন্তরে বিরাজমান অন্যায় ও অসংগতির একমাত্র সমাধান হিসেবে তাদের কাছে তুলে ধরা হচ্ছে ‘রাজনৈতিক ইসলাম’। তাদের বোঝানো হচ্ছে যে শরিয়া আইনের মাধ্যমে প্রতিষ্ঠিত এক ভিন্ন ধরনের শাসনব্যবস্থাই এর থেকে উত্তরণের একমাত্র পথ। তবে কারা এসব প্রচারণার শিকার হয়ে জঙ্গিবাদের দিকে ঝুঁকবে, তা মূলত নির্ভর করে তাদের মানসিক বৈশিষ্ট্য ও ব্যক্তিগত অবস্থার ওপর।দ্বিতীয়ত, জঙ্গিবাদের প্রতি আকৃষ্ট তরুণেরা শুধু ক্ষুব্ধই নয়, তারা অনেকটা অনুপ্রাণিতও। আইএসের মাধ্যমে তারা দেখছে মুসলিম উম্মাহর সংঘবদ্ধ হওয়ার সুযোগ। তাদের বোঝানো হচ্ছে যে মুসলিম উম্মাহর সংঘবদ্ধ হওয়ার মাধ্যমেই খেলাফত কায়েম করে তারা সারা পৃথিবীতে শরিয়া আইন প্রতিষ্ঠা করতে পারবে। কল্পনাবিলাসী অনেক তরুণ এসব আকাশকুসুম কল্পনা দ্বারা প্রভাবিত হয়ে বিপথগামী হয় এবং সহিংস জিহাদ তথা জঙ্গিবাদকে তাদের ‘ইমানি দায়িত্ব’ হিসেবে গ্রহণ করে।আমাদের আশঙ্কা, আমাদের তরুণদের একটি উল্লেখযোগ্য অংশ উগ্রবাদের প্রচারণার শিকার হয়েছে। তাদের অনেকেই জঙ্গিবাদের পথে না হাঁটলেও উগ্রবাদী চিন্তাচেতনা দ্বারা বিভ্রান্ত হয়েছে। তাদের কারও কারও মধ্যে উগ্রবাদী চিন্তার প্রতি সহানুভূতি সৃষ্টি হয়েছে। সম্প্রতি একজন বড় রাজনৈতিক নেতার কাছ থেকে আমি শুনেছি, একটি বিখ্যাত বিশ্ববিদ্যালয়ের এক গুরুত্বপূর্ণ বিভাগ থেকে পাস করা তাঁর সন্তানের অনেক সতীর্থই বাংলা নববর্ষ পালনকে অনৈসলামিক মনে করে। এমন পরিস্থিতি আমাদের উদ্বেগের কারণ না হয়ে পারে না।তাই উগ্রবাদের প্রভাব থেকে আমাদের তরুণদের রক্ষা করা আজ জরুরি হয়ে পড়েছে। জরুরি হয়ে পড়েছে তাদের বিভ্রান্তি ভেঙে ফেলা। আর এ জন্য প্রয়োজন হবে একটি সুচিন্তিত কৌশল। তরুণদের সঙ্গে আলাপ-আলোচনা করা, তাদের কথা শোনা এবং তাদের সঙ্গে তর্ক করা যার অংশ হতে হবে। দুর্ভাগ্যবশত, জঙ্গিবাদ প্রতিহত করার আমাদের বিরাজমান কৌশল হলো মূলত বলপ্রয়োগ করা। সন্ত্রাসী কর্মকাণ্ডে যুক্ত বা যুক্ত হতে প্রস্তুত এবং তাদের মদদদাতাদের বিরুদ্ধে অবশ্যই বলপ্রয়োগ করতে হবে। তাদের বিচারের আওতায় আনতে হবে এবং কঠোর শাস্তি দিতে হবে। তবে যারা নিতান্তই বিভ্রান্ত, তাদের বিরুদ্ধে বলপ্রয়োগ করলে হিতে বিপরীতই হতে পারে। তাদের সঙ্গে বরং মতবিনিময় করতে হবে।তরুণদের সঙ্গে উগ্রবাদ নিয়ে কার্যকরভাবে মতবিনিময় করতে হলে উগ্রবাদীদের ব্যবহৃত প্রচারণা ও ব্যাখ্যার সঙ্গে পরিচিত হতে হবে। পরিচিত হতে হবে তাদের ব্যবহৃত যুক্তির সঙ্গে। আর এর ভিত্তিতেই তৈরি করতে হবে একটি বিকল্প ও সুচিন্তিত ব্যাখ্যা, যে ব্যাখ্যার ভিত্তিতে বিভ্রান্ত তরুণদের যুক্তি আরও ক্ষুরধার যুক্তি দিয়ে খণ্ডন করা যাবে। ইসলাম যে জঙ্গিবাদকে সমর্থন করে না এবং জিহাদের অর্থ যে মানুষ হত্যা নয়, তা সুস্পষ্টভাবে ব্যাখ্যা করতে হবে। ব্যাখ্যা করতে হবে যে জঙ্গিবাদের মাধ্যমে আন্তর্জাতিক অঙ্গনে মুসলমানদের প্রতি বিরাজমান নিগ্রহের অবসান তো হবেই না; বরং তার আরও অবনতি ঘটবে। এর মাধ্যমে তারা স্যামুয়েল হান্টিংটনের ‘ক্ল্যাশ অব সিভিলাইজেশন’-এর ভবিষ্যদ্বাণীকেই সত্যে পরিণত করবে। এ ছাড়া বাস্তবে সারা পৃথিবীতে মুসলমানেরাই মুসলমানদের হাতে বেশি নির্যাতিত। উপরন্তু, বহু ভিন্নধর্মাবলম্বী মানুষ মুসলমানদের বিরুদ্ধে বৈষম্য ও বঞ্চনার ব্যাপারে অত্যন্ত সোচ্চার—এমনকি মুসলমানদের রক্ষার জন্য তারা (যেমন বসনিয়ায়) যুদ্ধেও লিপ্ত হয়েছে। সারা বিশ্বে মুসলমানদের অবস্থার উন্নতির জন্য এদের সহায়তা লাগবে এবং আরও অনেককে সোচ্চার করতে হবে। আর মুসলমানদের অবস্থার পরিবর্তন করতে হলে তাদের নিজেদেরই অগ্রণী ভূমিকা নিতে হবে। যেমন, যত দিন মুসলমানরা জ্ঞানে-বিজ্ঞানে অগ্রগামী ছিল, তত দিন তারা সারা পৃথিবীতে আধিপত্য বিস্তার করেছে।অভ্যন্তরীণ বিষয়ে তরুণদের ক্ষোভ দূর করার ব্যাপারেও আমাদের সরকারের গুরুত্বপূর্ণ করণীয় রয়েছে। এ লক্ষ্যে সমাজে বিরাজমান অন্যায়-অবিচার, হয়রানি, অধিকারহীনতা, দুর্নীতি-দুর্বৃত্তায়ন, মানবাধিকার লঙ্ঘন তথা অপশাসনের অবসান ঘটাতে হবে। অর্থনৈতিক ও সুযোগের বৈষম্যের অবসান করতে হবে। নিশ্চিত করতে হবে আইনের শাসন। সরকারকে আরও উপলব্ধি করতে হবে যে তরুণেরা আমাদের সমাজে সংখ্যাগরিষ্ঠ। তারা ‘ডেমোগ্রাফিক ডিভিডেন্ডের’ উৎস। আর এই ডিভিডেন্ডকে কাজে লাগাতে হলে সরকারকে জরুরি ভিত্তিতে তরুণদের জন্য মানসম্মত শিক্ষা, স্বাস্থ্যসেবা ও কর্মসংস্থানের সুযোগ সৃষ্টি করতে হবে। কর্মসংস্থানের সুযোগ না হলেও হতাশাগ্রস্ত তরুণেরা ভবিষ্যতে ধ্বংসাত্মক কার্যক্রমে যুক্ত হতে পারে।আমরা ‘ইয়ুথ এন্ডিং হাঙ্গার’-এর উদ্যোগে তরুণদের নিয়ে কিছু গুরুত্বপূর্ণ কার্যক্রম পরিচালনা করছি, যা তাদের উগ্রবাদের দুষ্ট ছোবল থেকে মুক্ত রাখছে। আমরা বিভিন্ন প্রশিক্ষণের মাধ্যমে তাদের মধ্যে দেশপ্রেম ও ইতিবাচক মানসিকতা সৃষ্টি এবং তাদের ইতিবাচক কার্যক্রমের সঙ্গে যুক্ত করছি। তাদের নিজেদের সর্বোচ্চ বিকাশের জন্য প্রণোদনা জোগাচ্ছি। তাদের মধ্যে সমাজের প্রতি দায়বদ্ধতার মানসিকতা সৃষ্টি করছি, যার ভিত্তিতে তারা বিভিন্ন ধরনের সমাজ উন্নয়নমূলক কাজে জড়িত হচ্ছে। তারা স্বেচ্ছাশ্রমের ভিত্তিতে বাল্যবিবাহ, নিরক্ষরতা দূরীকরণ, পরিবেশ সংরক্ষণ, মাদকাসক্তি রোধ এবং স্বাস্থ্য সচেতনতা সৃষ্টি ইত্যাদি ক্ষেত্রে নিজ নিজ এলাকায় গুরুত্বপূর্ণ অবদান রাখছে। অনেকে পিছিয়ে পড়া ছাত্রছাত্রীদের জন্য বিনা পারিশ্রমিকে কোচিংয়ের ব্যবস্থা করছে। কেউ কেউ আত্মকর্মসংস্থানের উদ্যোগ নিচ্ছে। নিজেদের এবং অন্য তরুণদের বিকাশের জন্য তারা গণিত অলিম্পিয়াড, বিতর্ক, পাঠচক্র, খেলাধুলা ইত্যাদির আয়োজন করছে। নিজেদের বিকাশের এবং সমাজের জন্য গৃহীত এসব কার্যক্রম নিঃসন্দেহে তাদের জীবনকে অর্থবহ করে তোলে, যা উগ্রবাদের বিরুদ্ধে রক্ষাকবচ হিসেবে কাজ করে।পরিশেষে, তরুণেরা আমাদের দেশের জন্য বড় সম্পদ। তাদের সর্বোচ্চ বিকাশ হলে, তাদের মধ্যে ইতিবাচক মানসিকতা সৃষ্টি হলে, তাদের ইতিবাচক কাজের সঙ্গে যুক্ত করা গেলে, তাদের ধর্মীয় উগ্রবাদ থেকে দূরে রাখা গেলে, সর্বোপরি তাদের সঠিক পথে রাখা গেলে, ভবিষ্যতে বাংলাদেশ স্বর্গরাজ্যে পরিণত হতে পারে। আর আমাদের তরুণেরা বিপথগামী হলে বাংলাদেশ ভবিষ্যৎ নরকে পরিণত হতে পারে। তাই জাতি হিসেবে আমরা যেন আজ এক বারুদের স্তূপের ওপর দাঁড়িয়ে আছি।বদিউল আলম মজুমদার: সম্পাদক, সুশাসনের জন্য নাগরিক (সুজন)।ইহাতে মন্তব্য প্রদান বন্ধ রয়েছে
68		বিশেষ প্রতিনিধি | আগস্ট ২৭, ২০১৬সংবাদ: প্রয়াত রাষ্ট্রপতি জিয়াউর রহমানের স্বাধীনতা পুরস্কার প্রত্যাহারের সিদ্ধান্ত নিয়েছে মন্ত্রিসভা কমিটি। এ নিয়ে রাজনীতিতে প্রতিক্রিয়া সৃষ্টি হয়েছে। বিএনপি বলেছে, এর মাধ্যমে সরকার বড় ধরনের সংকীর্ণতার পরিচয় দিয়েছে। আর সরকারি দলের নেতারা বলেছেন, ইতিহাস বিকৃতির অপচেষ্টা ঠেকাতে এবং উচ্চ আদালতের রায় কার্যকর করতে এটা করা হয়েছে।আজিজ আহমেদ১৫ আগস্ট খালেদা জিয়ার জন্মদিন পালন যেমন সমর্থন করিনি, তেমনি এই কাজটিও সমর্থন করতে পারলাম না।কাজী এস আহমেদএরপর কী? বঙ্গবন্ধু সরকারের দেওয়া জিয়াউর রহমানের বীর উত্তম খেতাবও কেড়ে নেবেন?মঞ্জুরমানুষ হিসেবে আর সবার মতো জিয়াউর রহমানেরও সীমাবদ্ধতা ছিল। তিনি আমাদের স্বাধীনতার প্রথম, নাকি দ্বিতীয়, নাকি তৃতীয় ঘোষক, সেই বিতর্কে না গিয়েও বলা যায়, তাঁর ঘোষণা মুক্তিযুদ্ধের শুরুতে অনেককেই উজ্জীবিত করেছিল। ‘আমি মেজর জিয়া বলছি’ এই বাক্যমালা তো আর ইতিহাস থেকে প্রত্যাহার করে নেওয়া যাবে না।ইহাতে মন্তব্য প্রদান বন্ধ রয়েছে
69		আমরা কেউই ভবিষ্যৎ জানি না। কী করতে কী হয়ে যাবে কে বলতে পারে? আপনার দৃষ্টিতে আপনি ভাবলেন, মহৎ কাজ করে ফেলেছেন। কিন্তু সময় সেটার জন্য শাস্তি দিতে পারে। ২০১২ সালে মালের জঙ্গিনেতা আহমাদ আল-মাহদি জাতিসংঘের বিশ্ব ঐতিহ্য-ঘোষিত টিমবাকটুর ঐতিহাসিক সৌধগুলো ধ্বংস করে গর্ব করেছিলেন। চার বছর পর এ সপ্তাহে হেগের আন্তর্জাতিক অপরাধ আদালতে তাঁকে যুদ্ধাপরাধী হিসেবে সাব্যস্ত করল। ১১ বছরের সাজাও হলো। তাঁর দেশবাসীর কাছে তিনি ক্ষমাও চেয়েছেন। তাই বিশ্ব ঐতিহ্যে হাত দেওয়ার আগে ভাবা দরকার। মাহদির বিচারের মধ্য দিয়ে প্রথমবারের মতো সাংস্কৃতিক সম্পদ ধ্বংসকে যুদ্ধাপরাধের আওতায় আনা হলো (নিউইয়র্ক টাইমস, ৮ অক্টোবর, ২০১৫)। আগেকার দিনে যুদ্ধাপরাধ বলতে ব্যক্তিকে হত্যা-ধর্ষণ ও গণহত্যা বোঝানো হতো। কিন্তু এখন বিশ্ব ঐতিহ্য ও সাংস্কৃতিক সম্পদ ধ্বংসকেও যুদ্ধাপরাধ হিসেবে দেখা হচ্ছে। মাহদির অপরাধ, তিনি নিজ হাতে তাঁর জন্মভূমি মালির প্রাচীন শহর টিমবাকটুর প্রাচীন মসজিদ ও দরগা ধ্বংস করেন। ২০১২ সালে আল-কায়েদার সঙ্গে জড়িত মাহদির দলের সশস্ত্র লোকেরা টিমবাকটু দখল করে এই ধ্বংসযজ্ঞ চালায়।মাহদি সভ্যতার কত বড় ক্ষতি করেছেন, তা বুঝতে মালি সাম্রাজ্যের সাবেক রাজধানী টিমবাকটুর ইতিহাসে সামান্য নজরপাত করা প্রয়োজন।ইউরোপীয় রেনেসাঁর জন্য যেমন ইতালির ফ্লোরেন্স নগর বিখ্যাত, ইসলামি রেনেসাঁর জন্য তেমনই বিখ্যাত পশ্চিম আফ্রিকার শহর টিমবাকটু। টিমবাকটু এ জন্য রেনেসাঁ যুগের ফ্লোরেন্সের সঙ্গে তুলনীয়। ইউরোপের কাছে তখন এ শহর হয়ে উঠেছিল একই সঙ্গে আকর্ষণীয় ও রহস্যময়। একে বলা হতো বইয়ের শহর। টিমবাকটুর ইতিহাসের শুরু দশম শতকে। এরপর তেরো থেকে সতেরো শতক অবধি এটা ছিল ইসলামি জ্ঞানচর্চার পীঠস্থান। ধর্মতত্ত্ব, শিল্পকলা ও বিজ্ঞানচর্চার তীর্থ হয়ে উঠেছিল শহরটি। বই রপ্তানি করা ছিল টিমবাকটুর ব্যবসাগুলোর অন্যতম। সম্রাট আসকিয়া মোহাম্মদের উৎসাহে হাজার হাজার বইয়ের পাণ্ডুলিপি তৈরি করা হয়েছিল। বিভিন্ন ভাষার বই অনুবাদ করা হয়েছিল। দশম শতকে এ শহরের ধনী এক নারী প্রতিষ্ঠা করেন আফ্রিকার প্রথম বিশ্ববিদ্যালয়—সাংকোরি মসজিদ ও মাদ্রাসা। এখানে পড়াতে আসতেন বাইরের অধ্যাপকেরাও। এখানে একসঙ্গে বাস করতে পারতেন ২৫ হাজার ছাত্র। বইয়ের সংখ্যার দিক থেকে সে আমলে সাংকোরি পাঠাগারের তুলনা ছিল একমাত্র মিসরের আলেকজান্দ্রিয়ার পাঠাগার। টিমবাকটুর পাঠাগারে ছিল চার থেকে সাত লাখ পুস্তকের পাণ্ডুলিপি। এত সব কারণেই টিমবাকটুর প্রাচীন স্থাপনাগুলোকে জাতিসংঘের ইউনেসকো বিশ্ব ঐতিহ্য ঘোষণা করেছিল।উগ্রপন্থী মাহদির পক্ষে বোঝা সম্ভব ছিল না, সভ্যতার কত বড় ক্ষতি তিনি করছেন। এর মাধ্যমে পৃথিবী হারিয়ে ফেলল বিরাট এক সাংস্কৃতিক কেন্দ্রের উত্তরাধিকার। প্রত্নতাত্ত্বিক দিক থেকেও এই ক্ষতি অপূরণীয়। পৃথিবী আরেকটা সাংকোরি মসজিদ বানাতে পারবে না।কেবল যুদ্ধের জন্য নয়, উন্নয়নের জন্যও বিশ্ব ঐতিহ্য হুমকির মুখে পড়তে পারে। পাকিস্তানের লাহোরের প্রস্তাবিত মেট্রো লাইন নির্মাণ আটকে দিয়েছেন সে দেশের একটি আদালত। এই নিষেধাজ্ঞার কারণ হিসেবে বলা হয়, শালিমার গার্ডেনও ইউনেসকোর তালিকাভুক্ত বিশ্ব ঐতিহ্যের অংশ। এর ২০০ ফুটের মধ্যে মেট্রোরেল হলে শালিমার গার্ডেনসহ মুঘল আমলের ১১টি স্থাপনার ক্ষতি হবে। এখনো ‘উন্নয়নের’ নামে বিশ্বের বিরলতম প্রাকৃতিক সম্পদ ধ্বংসকে যুদ্ধাপরাধ কিংবা আন্তর্জাতিক অপরাধ হিসেবে দেখা শুরু হয়নি। কিন্তু জলবায়ু পরিবর্তন ও প্রকৃতি ধ্বংসের কারণে মানবজাতি যে বিপর্যয়ের কিনারে এসে পৌঁছেছে, তাতে মানুষ আগের চেয়ে অনেক বেশি পরিবেশসচেতন। অস্তিত্ব যখন হুমকিতে এসে পড়ে, তখন টনক থাকলে তা নড়ানোই ভালো। তাই প্রত্নতাত্ত্বিক ও ঐতিহাসিকভাবে চিহ্নিত বিশ্ব ঐতিহ্যের পাশাপাশি প্রাকৃতিক বিশ্ব ঐতিহ্যের ক্ষতি করায় বাহাদুরি তো নেইই, বরং তা ভবিষ্যতে তা অপরাধ হিসেবে গণ্য হতে পারে। বাংলাদেশের সুন্দরবনও বিশ্ব ঐতিহ্যের অংশ। সুন্দরবনের কোনো বিকল্প নেই। সুন্দরবনের জন্য নিশ্চিতভাবে ক্ষতিকর রামপাল প্রকল্প নিয়ে এগোনোর আগে তাই আরেকবার ভাবা দরকার। এ প্রসঙ্গে ভারত থেকেও উদাহরণ দেওয়া যায়। ভারতে সরকার সম্প্রতি ৩০০ কোটি ডলারের একটি হীরক উত্তোলন প্রকল্প সাময়িকভাবে স্থগিত করে দিয়েছে। বনের বাঘের চলাচলের পথ অবাধ রাখা ও পরিবেশ রক্ষার স্বার্থে এই সিদ্ধান্ত নেওয়া হয়। আপাতভাবে বেঁচে যায় ভারতের মধ্যপ্রদেশের ছাত্তারপুর বনাঞ্চলের ৯৭১ হেক্টর এলাকার মোট ৪ লাখ ৯২ হাজার গাছ। সম্প্রতি ভারতের বেশ কয়েকজন নদী, বন ও পরিবেশ বিশেষজ্ঞ সুন্দরবনের কাছে কয়লাভিত্তিক তাপবিদ্যুৎকেন্দ্র নির্মাণের খবরে বিস্ময় প্রকাশ করেছেন। পশ্চিমবঙ্গ দূষণ নিয়ন্ত্রণ পর্ষদের প্রধান ড. কল্যাণ রুদ্র একাধারে বিশিষ্ট পরিবেশবিদ ও নদী বিশেষজ্ঞ। ঢাকার অনলাইন পত্রিকা বাংলা ট্রিবিউনকে তিনি বলেছেন, ‘পশ্চিমবঙ্গে বা ভারতের কোথাও সংরক্ষিত অরণ্যের এত কাছে তাপবিদ্যুৎকেন্দ্র গড়ে তোলার কোনো নজির নেই। ভারতে কেন্দ্রীয় পরিবেশ মন্ত্রণালয়ের তালিকা অনুযায়ীই এই তাপবিদ্যুৎকেন্দ্র “রেড ক্যাটাগরি ইন্ডাস্ট্রি”-র গোত্রে পড়ে, অর্থাৎ এই শিল্প পরিবেশের জন্য অতি বিপজ্জনক, এটা “এফ্লুয়েন্ট” ও “এমিশন” দুটোই করে। সেখানে কোনো অভয়ারণ্যের খুব কাছে এ ধরনের প্ল্যান্ট স্থাপনের কোনো প্রশ্নই ওঠে না।’ তাঁর কথার প্রতিধ্বনি করেছেন ভারতের বিভিন্ন রাজ্যর পরিবেশবিদ ও বন বিশেষজ্ঞরাও (২২ আগস্ট, ২০১৬)। ভারত-পাকিস্তান যা পারে, তা যদি আমরা না পারি, তাহলে সেই ব্যর্থতা কার হবে? সেটা দেশের ব্যর্থতা, জনগণের ব্যর্থতা, সর্বোপরি সরকারের ব্যর্থতা। এ রকম ব্যর্থ হতে কেন ভালোবাসে কিছু মানুষ? আফসোস!ইহাতে মন্তব্য প্রদান বন্ধ রয়েছে
70		নিজস্ব প্রতিবেদক | আগস্ট ২৪ ২০১৬সংবাদ: দেশের সর্বোচ্চ বেসামরিক সম্মাননা স্বাধীনতা পদক চায় আওয়ামী লীগের ভ্রাতৃপ্রতিম সংগঠন বাংলাদেশ ছাত্রলীগ। আজ মঙ্গলবার বিকেলে ঢাকা বিশ্ববিদ্যালয়ের পল্লিকবি জসীমউদ্দীন হল মিলনায়তনে জাতীয় শোক দিবসের আলোচনায় ছাত্রলীগের কেন্দ্রীয় সভাপতি সাইফুর রহমান সোহাগ এ দাবি তোলেন।প্রবালএই নির্বোধ অর্বাচীনেরা জানে না কী বলছে। এই সংগঠনই ছিল স্বাধীনতার মূল কারিগর। এই সংগঠনের সেদিনের ত্যাগী কর্মীরা জনগণকে স্বাধীনতার পক্ষে নিয়ে এসেছিলেন। স্বাধীনতার জন্য যুদ্ধে অংশগ্রহণ করে প্রাণ দিয়েছিলেন। সেই সংগঠনের জন্য স্বাধীনতা পদক চেয়ে, এই সংগঠনকে তারা জাতির সামনে ছোট করে ফেলছে। কী বলেছে তারা নিজেরাই জানে না।মুহাম্মদ সিরাজুম মুনীরবাংলাদেশের ইতিহাসে এটাই প্রথম যে কেউ নিজে স্বাধীনতা পদক পাওয়ার আবদার করল।এন আহমেদভাগ্যিস, বলেনি এ বছর তাদের ‘নোবেল’ পাওয়া উচিত!ইহাতে মন্তব্য প্রদান বন্ধ রয়েছে
71		১৮ আগস্ট প্রথম আলোর মতামত পাতায় আসিফ নজরুলের লেখাটি পড়লাম। তাঁকে ধন্যবাদ। যদিও ইত্তেফাক-এ ১৪ আগস্ট একই প্রসঙ্গে আমার একটি লেখার ধারণার সঙ্গে এর যথেষ্ট মিল আছে। আমার ধারণা, প্রাইভেট বিশ্ববিদ্যালয়গুলো ইদানীং একধরনের ‘হেট ক্রাইম’-এর শিকার হচ্ছে। অনেক বিজ্ঞ ব্যক্তিত্বও খামখেয়ালির বশবর্তী হয়ে এমন বক্তব্য দিচ্ছেন, যা তাঁদের কাছ থেকে কাম্য নয়। ‘থ্যাংকলেস জব বলে’ ইংরেজিতে একটা কথা আছে, প্রাইভেট বিশ্ববিদ্যালয়গুলোর ক্ষেত্রে আজকাল তা শতভাগ প্রযোজ্য।১৯৮৯ সালে যখন প্রথম বুয়েটে ভর্তি হলাম, শিক্ষকেরা প্রায়ই বকাঝকা করতেন এই বলে যে আমাদের প্রত্যেকের পেছনে নাকি সরকারের লাখ টাকা খরচ হচ্ছে প্রতিবছর। জনগণের ট্যাক্সের টাকায় কেন এই সাবসিডি? এই আশায় যে এই গ্র্যাজুয়েটরা একদিন তাঁদের কর্মদক্ষতার বলে দেশের অর্থনীতিতে ভূমিকা রেখে সেই টাকা বহুগুণে ফিরিয়ে দেবেন। আসলে একটি দক্ষ জনশক্তিই রাষ্ট্রের মূল চালিকাশক্তি আর শিক্ষাই এর মূলমন্ত্র। আর প্রাইভেট বিশ্ববিদ্যালয়গুলো এ সেবাটিই করে যাচ্ছে একেবারে বিনা মূল্যে, রাষ্ট্রের কাছ থেকে এক পয়সাও না নিয়ে; বরং বিভিন্নভাবে রাষ্ট্রকে তারা ট্যাক্স দিচ্ছে।অথচ কৃতজ্ঞতা দূরে থাক, নিন্দুকের কশাঘাতে বরং তারা বারবার জর্জরিত হচ্ছে। খোলা জায়গা নেই, বড় মাঠ নেই, গবেষণা হয় না—ভাবখানা এমন যে প্রাইভেট বিশ্ববিদ্যালয়গুলো ইচ্ছা করেই তা করছে না! তাদের ধারণা থাকা উচিত যে ঢাকা শহরের মাঝখানে এমনকি ছোট মাপের এক একরের একটি মাঠের ক্রয়মূল্য কত হতে পারে—কম করে হলেও এক শ কোটি টাকা। এক কলমের খোঁচায় একটি সরকারি বিশ্ববিদ্যালয় তা দখল করে নিতে পারে, কিন্তু প্রাইভেট বিশ্ববিদ্যালয়গুলোকে তা গড়ে তুলতে হয় তিলে তিলে। আমাদের পার্শ্ববর্তী দেশ ভারতেও এ ব্যাপারে সরকারের সহযোগিতা পাওয়া যায়, অর্থাৎ কম মূল্যে জমি কেনার ক্ষেত্রে। তারা আরও অনেকভাবে প্রাইভেট বিশ্ববিদ্যালয়গুলোকে সাহায্য করে থাকে। আর আমাদের ক্ষেত্রে তার উল্টো—এটা যেন টাকার খনি! বাজেট ঘাটতি মেটাতে হবে, ব্যস! প্রাইভেট বিশ্ববিদ্যালয় আর ইংলিশ স্কুলে ভ্যাট বসাও!!জাতি হিসেবে আমরা অনেকটা অধৈর্যও বটে। যুক্তরাষ্ট্রের শীর্ষস্থানীয় ২০টি বিশ্ববিদ্যালয়ের মধ্যে কমপক্ষে ১৫টিই প্রাইভেট বিশ্ববিদ্যালয়। এই প্রাইভেট বিশ্ববিদ্যালয়গুলোর ইতিহাস প্রায় কয়েক শ বছরের পুরোনো। যেমন: হার্ভার্ড প্রতিষ্ঠিত হয়েছে ১৬৩৬ সালে, ইয়েল ১৭০১ সালে, প্রিন্সটন ১৭৪৬ সালে কিংবা কলাম্বিয়া ১৭৫৪ সালে ইত্যাদি। আমাদের সেই ইতিহাস মাত্র ২৪ বছরের, আর এরই মধ্যে সবাই উঠেপড়ে লেগেছে এদের মান নিয়ে। আবার অন্যদিকে চলছে প্রতিদিন একটা করে প্রাইভেট বিশ্ববিদ্যালয়ের অনুমতি দেওয়ার হিড়িক!শতবর্ষীয় কোনো সরকারি বিশ্ববিদ্যালয়ের সঙ্গে কোনো বাচ্চা প্রাইভেট বিশ্ববিদ্যালয়ের যেমন তুলনা চলে না, আবার একইভাবে এটাও ভেবে দেখা প্রয়োজন যে জনগণের ট্যাক্সের টাকার সর্বোত্তম ব্যবহার সরকারি বিশ্ববিদ্যালয়গুলো করছে কি না। আজ থেকে প্রায় এক যুগ আগে পত্রিকায় অধ্যাপক জাফর ইকবালের একটি লেখা পড়েছিলাম, যার শিরোনাম ছিল এ রকম—দেশের সরকারি বিশ্ববিদ্যালয়গুলো পরবর্তী আদমজী জুট মিল হচ্ছে কি না! অধ্যাপক জাফর ইকবাল যুক্তরাষ্ট্রে পড়াশোনা করেছেন এবং বাংলাদেশের সরকারি বিশ্ববিদ্যালয়গুলোকেও খুব কাছ থেকে পর্যবেক্ষণ করছেন। সেই প্রবন্ধে তিনি আফসোস করেছিলেন এই বলে যে তাঁর বিশ্ববিদ্যালয়ের একজন মেধাবী শিক্ষক যুক্তরাষ্ট্র থেকে পিএইচডি শেষে তাঁর পূর্বতন স্থানে ফিরে না গিয়ে ঢাকার একটি নামী বেসরকারি বিশ্ববিদ্যালয়ে যোগদান করেছিলেন। তিনি জানেন কি না জানি না, এই মুহূর্তে সেই বেসরকারি বিশ্ববিদ্যালয়টিতে একইভাবে আরও অন্তত চারজন আছেন, যাঁরা তাঁর সাবেক সহকর্মী! উচ্চশিক্ষা শেষে সরকারি বিশ্ববিদ্যালয়ে তাঁরা ফিরে যাননি।সরকারি বিশ্ববিদ্যালয়ের কথা ভিন্ন, তবে বাংলাদেশের সরকারি অফিসগুলো নিয়ে কিন্তু বরাবর বিস্তর অভিযোগ। সরকারি টিঅ্যান্ডটি বোর্ডের কথাই ধরা যাক। কথিত আছে, একটি টেলিফোন লাইনের জন্য একজন গ্রাহককে নাকি ৩৫ বছর অপেক্ষা করতে হয়েছিল। আর এখন ৩৫ মিনিটেই আপনি পেতে পারেন একটি বেসরকারি মোবাইল ফোনের কানেকশন। মজার কথা হচ্ছে, দেশে প্রাইভেট সেক্টরে যখন মোবাইল ফোন চালুর প্রস্তাব আসে, সরকারি টিঅ্যান্ডটিওয়ালারা এর বিরোধিতা করেছিল এই বলে, এগুলো ব্যবসায়িক স্বার্থে বিদেশি চক্রান্ত। সরকারি ব্যাংক কিংবা মিল–ফ্যাক্টরির ক্ষেত্রেও একই অবস্থা প্রযোজ্য। শিক্ষার ক্ষেত্রেও কি ঠিক এমনটিই হচ্ছে না? ঢাকা কলেজের এইচএসসির ছাত্র ছিলাম ১৯৮৬-৮৮ সালে। বাঘা বাঘা ছাত্র সেখানে আসত গভর্নমেন্ট ল্যাবরেটরি স্কুল থেকে। সেই ঢাকা কলেজ আর গভর্নমেন্ট ল্যাবরেটরি আজ কোথায়?পর্যাপ্ত পরিমাণে ইতিহাস-সংস্কৃতিচর্চা করা হচ্ছে না বলে যে অভিযোগ প্রাইভেট বিশ্ববিদ্যালয়গুলোর বিরুদ্ধে, তা–ই বা কতটা যুক্তিযুক্ত? আমাদের সময়ে সরকারি বিশ্ববিদ্যালয়গুলোতে পদার্থ, রসায়ন কিংবা ব্যাংকিং বিষয়ের কোনো ছাত্রকে শুনিনি যে বাংলা বা বাংলাদেশ স্টাডিজ পড়েছেন। বড়জোর সাবসিডিয়ারিতে নিজ বিষয়ের বাইরে দুটি অন্য বিষয়ের কোর্স নিলেই যথেষ্ট ছিল। আর তাই বলে তাদের সবাই যে সন্ত্রাসী হয়ে গিয়েছিল তা তো দেখিনি। মজার কথা হচ্ছে, ২০১৩ থেকে ২০১৫ সালের মধ্যে দেশের একটি শীর্ষস্থানীয় প্রাইভেট বিশ্ববিদ্যালয়ের বিভিন্ন বিভাগের কারিকুলামগুলোকে যুক্তরাষ্ট্রের আদলে, প্রায় ৫০ শতাংশ সাধারণ ও মানবিক শিক্ষার প্রস্তাবসহ যখন ইউজিসিতে পাঠানো হয়, তখন প্রায় প্রতিটি ক্ষেত্রেই সংশ্লিষ্ট বিশেষজ্ঞরা এই বলে মন্তব্য প্রদান করেন, এ রকম কারিকুলাম দ্বারা বিশ্ববিদ্যালয় পর্যায়ে দক্ষ বিশেষজ্ঞ তৈরি সম্ভব নয় এবং এটা বাংলাদেশের অন্য সরকারি বিশ্ববিদ্যালয়গুলোর কারিকুলামের সঙ্গে সংগতিপূর্ণ নয়! এমন বক্তব্যও এসেছিল যে তাঁরা সহজে ইঞ্জিনিয়ারিং বা বিজ্ঞান ডিগ্রি পেতে বাংলা আর ইতিহাস পড়াতে চাইছেন।এ ধরনের অজস্র ভুল ধারণা আছে প্রাইভেট বিশ্ববিদ্যালয়গুলো নিয়ে। অধ্যাপক আসিফ নজরুল তাঁর লেখাতেও কিছু ভুল ধারণার ব্যাখ্যা দিয়েছেন। সবশেষে এটাই বলব যে সরকারি-বেসরকারি বিভেদের চেয়ে আমার মনে হয় ভালো আর খারাপ মানের বিশ্ববিদ্যালয় এই ভাগটিই এই মুহূর্তে অধিক যুক্তিসংগত। সরকারি-বেসরকারি উভয় ক্ষেত্রেই ভালো ও খারাপ মানের বিশ্ববিদ্যালয় আছে এবং এগুলো দেখার জন্য নিয়ন্ত্রক সংস্থাও আছে। আশা করি, অ্যাক্রেডিটেশন কাউন্সিল করে এই মান নিয়ন্ত্রণের ব্যাপারটি তারা যৌক্তিকভাবে তত্ত্বাবধান করবে। বিজ্ঞ বুদ্ধিজীবী কিংবা সাংবাদিক ভাইদের প্রতিও অনুরোধ, উচ্চশিক্ষা নিয়ে এই নতুন মাত্রাটিকেই যেন তাঁরা অধিক যুক্তিযুক্ত হিসেবে বিবেচনায় নিয়ে গঠনমূলক আলোচনায় ব্যাপৃত হন।মো. সিরাজুল ইসলাম: একটি বেসরকারি বিশ্ববিদ্যালয়ের শিক্ষক।ইহাতে মন্তব্য প্রদান বন্ধ রয়েছে
72		গোধূলিবেলা চলছে। ছায়াপথও। কত দিন কে জানে।ঝিঁঝি ক্ষুদ্র প্রাণী। তার শব্দতরঙ্গ সৃষ্টির ক্ষমতা বিস্ময়কর। ঝিঁঝি পোকার ডাক শুনতে যতই খারাপ লাগুক না কেন, অন্ধকার রজনীতে যখন নদীর ধারে বসে আছি নৌকো কখন আসবে সেই প্রতীক্ষায়, তখন ওই পোকার ডাক আনে সাহস। ওরা অত বড় নদীতে সম্পূর্ণ সহায়সম্বল ছাড়া বিচরণ করছে, ডেকে চলেছে, তাহলে আমার ভয় কিসের? নির্ভয় হলাম। কত জন্তু-জানোয়ার নির্ভয়ে ঘুরে বেড়াচ্ছে, তাহলে কেন হব ভীত?পোকাটি জানান দিল, একা নও, আমিও আছি, ভয় পেয়ো না। গাইছি কবির গান: ‘ঝিল্লির সনে, তীর ছাপি নদী এল কল্লোলে, এল পল্লীর কোলেরে’। রাস্তার নেড়ি কুকুর চিৎকার করে আমার আগমন বার্তা জানিয়ে দিল পাড়াটিকে মাথায় তুলে। ভোরবেলা ব্যালকনির ধারে গান শুনিয়ে চলে যায় দোয়েল। গানের গলা ঈর্ষণীয়। অডিশনে এলে শিল্পীরা তার কাছে মার খেয়ে যেত। প্রাণীকে যত ক্ষুদ্রই জ্ঞান করা হোক, তার শব্দতরঙ্গ তৈরির ক্ষমতা যতটা মনে করা হয়, তার চেয়ে বেশি। লেখাও পৌঁছাবে অনেক দূর।আমেরিকায় এক ভদ্রলোক আঠারো হুইলারের নিচে চাপা পড়ে ৯০ মিনিট ছিলেন মৃত। তাঁর অবস্থান ছিল স্বর্গে। ফিরে এসে বই লিখেছেন। বইয়ের দাম ২০ ডলার। কয়েক মিলিয়ন কপি বিক্রি হয়েছে। বলছেন, স্বর্গের চেয়ে ভালো জায়গা কোথাও খুঁজে পাওয়া যাবে না। পৃথিবীর মানুষ ঘুণাক্ষরেও ভাবতে পারবেন না সেখানে কী পাবেন। কী আনন্দময় পরিবেশে বাকি জিন্দেগি কোনো কাজ না করেই পায়ের ওপর পা দিয়ে অতিবাহিত করতে পারবেন তাঁরা। নিয়ার ডেথ এক্সপেরিয়েন্স [এনডিই] নিয়ে বই বেরিয়েছে অনেকগুলো। নর-নারীর সম্পর্ক নিয়ে রসঘন উপন্যাসের পাতাগুলো এর কাছে পানসে। আমেরিকায় বার্নস অ্যান্ড নোবেল বইয়ের দোকানে প্রবেশ করে ক্যাপাচিও পানের অবকাশে যাঁরা বই নাড়াচাড়া করবেন নিখরচায়, তাঁদের অন্যতম আকর্ষণ: এনডিই। আশির ঘরের বুড়োবুড়িরা আমার সামনেই। মুখে বলছেন: ভগবান, কবে আমাকে নেবে? গলায় ক্রস। লেখা: ‘লাভ ইউর নেবার অ্যাজ ইউরসেলফ’, প্রতিবেশীকে ভালোবাসো, যতখানি বাসো নিজকে।কথাটা ভাবিয়ে তুলল। এ নিয়েই ভাবতে থাকলাম এবং আরও এক কাপ কফির অর্ডার দিলাম। কফির মূল্য ৯ ডলার ২০ সেন্ট। জীবনের সমাপ্তি নির্ণয় করে মস্তিষ্ক, দেহ নয়। মস্তিষ্ক সক্রিয় থাকলে ভগবানের বাড়ি বেড়িয়ে আসা যায়। স্বর্গ ভাবনা একেক জনের একেক রকম। সম্প্রতি পবিত্র কোরআন অনুবাদ করায় এর ব্যাখ্যা আমার কাছে সহজলভ্য।যা জেনেছি, ঝিঁঝি পোকার শব্দের চেয়েও বিস্ময়কর। শুধু এইটুকু: স্বর্গের কল্পনা মানুষের কল্পনাকে হার মানাবে। ঘুমানোর সময় সেই গ্রামটির কথা ভাবি, যেটি আমার স্বপ্নের বাড়ি। বলরামপুর গ্রামে কালজানি নদ পার হলেই সেই স্বর্গে প্রবেশাধিকার পাই। ও মা, এত কাছে রয়েছে আমার স্বর্গ! কোনো দিন ভাবিনি। আমার বন্ধুরা আগে থেকেই সুন্দর সুন্দর বাড়িতে বাস করছে। নদীতে সাঁতার কাটছে, কী নেই সেখানে? একজন বলল, তুই এত দেরি করছিস যে ভালো বাড়িগুলো বাজে লোকেরা এসে ‘অকুপাই’ করে বসে আছে।আমেরিকায় বইয়ের দোকান দুটি সবচেয়ে নামকরা। ‘বার্নস অ্যান্ড নোবেল’ এবং ‘বর্ডার্সে’ লেখকদের আসতে অনুরোধ জানাই। পাঠকেরা পৃথিবীর কথা আর জানতে চায় না। মানুষ যে ক্রমেই অমানুষ তা জানতে হলে আর বই পড়ার প্রয়োজন নেই। সব বই কেনার সাধ্য নেই, শুধু নাড়াচাড়া করে গেলাম। হাতের কাছে বই। ‘আমিও আছি’। সমুদ্রের তলদেশে প্রাণীর সংখ্যা বিধাতা ছাড়া কারও জানা নেই। তলদেশে যে জীবদের বাস, তাদের দেখতে গিয়েছি মায়ামি ‘কি ওয়েস্টে’। বিচিত্র ডলফিনের ধ্বনি তরঙ্গ প্রথম শুনলাম। ওখানেও তারা কথা বলে, গান গায়। অনেক দূর থেকে তা শোনাও যায়। সেগুলো পড়তে পড়তে ওদের ল্যারিংসের ছবি পেলাম। ওটা ভোকাল ভয়েস। বাতাস গিয়ে সেখানে আন্দোলিত হলে জিহ্বা, ঠোঁট ও নাকের ক্যাভিটি দিয়ে সেগুলো বাইরে বেরোয়।সকালবেলা যে এক ঘণ্টা গলা সাধলাম, সেটা হলো আমার ল্যারিংসকে সহজেই ওঠানামা করতে সাহায্য করার অভিপ্রায়। কোনো কোনো শিল্পী [যেমন অজয় চক্রবর্তী] দিনে ১০ ঘণ্টা এ কাজটি করেন। ডলফিনরা তাদের নাকের ছিদ্র দিয়ে এ শব্দটি বাতাসে ছেড়ে দেয়, যা পানির তরঙ্গের সঙ্গে মিশে ধ্বনি সৃষ্টি করে। সে ধ্বনি কখনো ঘণ্টাধ্বনির মতো, কখনোবা গার্ডের বাঁশির মতো, কখনো বা মেঘগর্জনের মতো। উৎসাহীরা অনুকরণ করে নানা শব্দ সৃষ্টি করে মানুষকে তাক লাগিয়ে দেয়।মুম্বাইয়ের প্রখ্যাত গায়ক সনু নিগম একবার ঢাকায় এসেছিল। গরিলার গলা কেমন হতে পারে তা-ও শুনিয়ে দিল। বলা বাহুল্য, আর শুনতে যাব না। মনুষ্য ল্যারিংস নয়, অন্য প্রাণীদেরও Vocal Fold, U Fold, Homolog, এর সঙ্গে সংশ্লিষ্ট ল্যারিনজিয়াল Sac [স্যাক]-কে ছোট-বড় করতে পারেন। তিমি মাছ ব্রডব্যান্ডের সঙ্গে পরিচিত [৩০-১২০০০ HZ]। তাদের ধ্বনিতরঙ্গ পৌঁছায় বহুদূর। মাছুয়ারা বুঝতে পারে তিমি কত দূরে। সেই হিসেবে বড়শি ফেলে।গলা সেধে চলেছি। পাতলা খাঁর গলিতে যখন থাকতাম, বাড়ির সামনে ভিড় হয়ে যেত, গলা সাধাটুকু শোনার জন্য। কিছুদিন পর দেখা গেল, পাশের বাড়ির লোক এসে অভিযোগ করছে যে গলাটা একটু খাটো করুন। ছেলের পরীক্ষা। বললাম, কালই আমরা পুরানা পল্টন চলে যাচ্ছি। সেখানে সারা দিন গান গাইলেও কেউ কিছু বলবে না।মুস্তাফা জামান আব্বাসী: সাহিত্য-সংগীত ব্যক্তিত্ব।mabbasi@dhaka.netইহাতে মন্তব্য প্রদান বন্ধ রয়েছে
73		নিজস্ব প্রতিবেদক | ২৭ আগস্ট ২০১৬সংবাদ: রামপাল বিদ্যুৎকেন্দ্র নিয়ে তাঁর দেওয়া বক্তব্যের কোনটি ‘ভুল’ বা ‘মিথ্যা’, তা প্রধানমন্ত্রীর কাছে জানতে চেয়েছেন বিএনপির চেয়ারপারসন খালেদা জিয়া। তিনি বলেন, ‘সেদিন রামপাল নিয়ে আমি বক্তব্য দিয়েছিলাম, ওনাদের খুব গায়ে লেগেছে। গায়ে বেশি জ্বালা ধরেছে বলে আজকে (শনিবার) বক্তব্য দিয়েছে। কিন্তু উনি আগে বলুন, আমি যে বক্তব্য দিয়েছি কোনটা ভুল, মিথ্যা।’মহম্মদ সালাউদ্দিনএনটিপিসি ভারতের কোন কোন জায়গায় তারা কয়লা বিদ্যুৎ কেন্দ্র করতে চেয়ে বাধা পেয়েছে, সেটা জানানোর চেষ্টা করলেই বুঝতে পারবেন যে বক্তব্যের কোন জায়গাটা ভুল বা মিথ্যা।রূপমজনতার ভালোবাসা হারিয়ে আপনাদের আর বাকি রয়েছেটাই বা কী যে সব শেষ হয়ে যাবে?শাকিল আহমেদ শুভদেশে অনেক জায়গা আছে বিদ্যুৎকেন্দ্র স্থাপন করার জন্য। কিন্তু এমন জায়গা নেই যে সুন্দরবন স্থাপন করা যাবে।ইহাতে মন্তব্য প্রদান বন্ধ রয়েছে
74		নিজস্ব প্রতিবেদক ও নারায়ণগঞ্জ প্রতিনিধি | আগস্ট ২৭, ২০১৬সংবাদ: ঘটনাস্থলে উপস্থিত পুলিশের মহাপরিদর্শক শহীদুল হক সাংবাদিকদের ব্রিফ করেন। তিনি বলেন, অভিযানে নব্য জেএমবির তিন জঙ্গি নিহত হয়েছে। পুলিশের কাছে তামিমের যে ছবি রয়েছে, তার সঙ্গে নিহত একজনের চেহারা হুবহু মিলে গেছে। শহীদুল হক বলেন, ‘এতে স্পষ্ট, তিনি তামিম হবেন।’সিপাহি আজিজজীবিত ধরতে পারলে ভালো হতো।মো. শহিদুল ইসলামহ্যাঁ, সেই লোক। তাকে ধরিয়ে দিতে পারলে ২০ লাখ টাকা পেতাম, সে সুযোগ আর থাকল না। আফসোস!মীর মাসুকখুব ভালো নিউজ। তবে এই নিউজের ভিড়ে রামপাল যেন হারিয়ে না যায়!ইহাতে মন্তব্য প্রদান বন্ধ রয়েছে
75		গত ১ জুলাই গুলশানের হলি আর্টিজান রেস্তোরাঁয় জঙ্গি হামলার পর দেশজুড়ে শুধু এ নিয়েই আলোচনা। পত্রিকার পাতাগুলো ভরে যায় জঙ্গি হামলা-সংশ্লিষ্ট খবর, মতামত ও নিবন্ধে। এসব খবর ও নিবন্ধ পড়ে বেদনায় নীল হতে থাকি আমরা। কী করে সম্ভব হলো এমন ঘটনা আমাদের দেশে। যেসব ছেলের উজ্জ্বল ভবিষ্যৎ ছিল, তাঁরা কিনা জঙ্গিবাদে উদ্বুদ্ধ হয়ে এমন ঘটনাই ঘটালেন যে নিজেদের প্রাণটাই চলে গেল। আমরা ভেবেছি ছেলেরাই কেবল জঙ্গি হচ্ছেন। তাঁদের এমন পরিণতি দেখে হতাশায় ভরে হয়ে ওঠে মনটা।এরপর জুলাই মাসের শেষ দিকে পত্রিকার পাতায় একটি খবর পড়ে মনে মনে প্রচণ্ড ধাক্কা খাই। খবরটি হচ্ছে সিরাজগঞ্জ ও টাঙ্গাইল থেকে নিষিদ্ধঘোষিত জঙ্গি সংগঠন জেএমবির সাত নারী সদস্যকে গ্রেপ্তার করেছে আইনশৃঙ্খলা রক্ষাকারী বাহিনী। তাঁদের তিনজন আবার জেএমবির আত্মঘাতী দলের সদস্য। তাঁদের কাছ থেকে উদ্ধার করা হয়েছে অস্ত্র, বিস্ফোরক তৈরির সরঞ্জাম ও উগ্র মতবাদের বই। তাঁদের বয়স ১৯ থেকে ৩০ বছরের মধ্যে। তাহলে শুধু ছেলেরা নন, মেয়েরাও জঙ্গি হচ্ছেন!এরপর ১৫ আগস্ট পুলিশ চার নারী জঙ্গিকে গ্রেপ্তার করার পর আমরা যেন মুখের ভাষা হারিয়ে ফেলি। এই চার নারী সম্পর্কে একের পর এক তথ্য আমাদের বিস্মিত করে। তাঁদের একজন ঢাকা মেডিকেল কলেজ হাসপাতালের শিক্ষানবিশ চিকিৎসক। বাকি তিনজন মানারাত বিশ্ববিদ্যালয়ের ছাত্রী। তাঁরাও নাকি জেএমবির সদস্য! তাঁদের কাছে পাওয়া গেছে উগ্র মতবাদের বই। পাওয়া গেছে আরও ২৭ জন নারী জঙ্গির সন্ধান। র‍্যাব ও পুলিশ তাঁদের হামলার লক্ষ্য। সরকারি বাহিনীর সঙ্গে সঙ্গে যুদ্ধ করার জন্য তাঁরা তহবিল সংগ্রহ করছিলেন। বোঝা গেল, সবাই ঘটা সম্ভব এ দেশে। হয়তো আরও অনেক নারী জঙ্গি কর্মকাণ্ডে জড়িয়ে পড়েছেন, যাঁদের খবর এখনো আমরা পাইনি। কী করে এমনটা হচ্ছে সঠিক জানি না। কিন্তু ওই মেয়েদের এটা বুঝতে হবে যে এই পথ তাঁদের নয়। এই মেয়েদের জীবনের লক্ষ্য নিশ্চয়ই জঙ্গি হওয়া ছিল না। তবে এখন কেন এমন পথ বেছে নিয়েছেন তাঁরা? জানতে ইচ্ছে করে কেন তাঁরা এমন পথে নিলেন, যে পথে রয়েছে মরণফাঁদ।২০ আগস্ট প্রথম আলোয় ছাপা হয়েছে এক নারীর স্বপ্ন পূরণের গল্প। তাঁর নাম সুপর্ণা দে। নয় মাসের অন্তঃসত্ত্বা অবস্থায় ৩৫তম বিসিএসের লিখিত পরীক্ষা দিচ্ছিলেন তিনি। কিন্তু শেষ পরীক্ষার আগের দিন প্রসবব্যথা উঠল। রাতে নেওয়া হলো হাসপাতালে। ভোর সাড়ে চারটায় তাঁর কোলজুড়ে এল ছেলে। সকাল ১০টায় পরীক্ষা। হাসপাতাল থেকে অ্যাম্বুলেন্সে করে কেন্দ্রে গেলেন। তিন ঘণ্টা পরীক্ষা দিয়ে ফিরলেন নবজাতকের কাছে। তাঁর এই কষ্ট বৃথা যায়নি। সুপর্ণা দে এখন বিসিএস ক্যাডার। ৩৫তম বিসিএসে (প্রাণিসম্পদ) সম্মিলিত মেধা তালিকায় ১১তম হয়েছেন তিনি। ১৭ আগস্ট এই ফল প্রকাশিত হয়েছে।যেসব মেয়ে আজ জঙ্গিবাদের পথ বেছে নিয়েছেন, তাঁদের সামনে সুপর্ণা আজ জলজ্যান্ত একটি উদাহরণ। লক্ষ্য পূরণের জন্য কত কষ্টই না স্বীকার করেছেন তিনি। এ রকম আরও অনেক উদাহরণ রয়েছে, যা উদ্বুদ্ধ হওয়ার মতো। একটু পেছনে ফিরে তাকাই। সম্প্রতি প্রয়াত হয়েছেন মুক্তিযোদ্ধা শিরিন বানু মিতিল। ১৯৭১ সালের মহান মুক্তিযুদ্ধে পুরুষের বেশে তিনি অংশ নেন। এ রকম কজন করতে পারেন! শিরিনের মতো আরও বহু নারী আমাদের মুক্তিযুদ্ধে অবদান রেখেছেন। দেশের স্বাধীনতার জন্য তাঁরা যুদ্ধ করেছেন। তাঁরা আজকের নারীদের অনুসরণীয় হতে পারেন।আমাদের দেশের মেয়েরা আজকাল কি না করছেন? তাঁরা পাইলট হচ্ছেন, তাঁরা ট্রেন চালাচ্ছেন, চিকিৎসক হচ্ছেন, প্রকৌশলী হচ্ছেন, দেশের উন্নয়নে অবদান রাখছেন।পুলিশ যেসব নারী জঙ্গিকে গ্রেপ্তার করেছে, তাঁরা তো সে পথেই হাঁটছিলেন। তাহলে কেন এই পদস্খলন? এসব ছেড়ে এ কোন ভয়ংকর পথে হাঁটছেন তাঁরা? তাঁরা তো সবাই মেধাবী। এই মেধাকে ভালো কাজে না লাগিয়ে কেন ধ্বংসাত্মক কাজে মেতে উঠেছেন?ভয় হয়, না জানি আরও কত নারীর জঙ্গি হয়ে ওঠার খবর পাব আমরা। সর্বনাশের বীজ বুনেছেন কেউ একজন। সেগুলোই এখন চারা হচ্ছে। আস্তে আস্তে বৃক্ষে পরিণত হবে। মেলবে ডালপালা। এখনই সময় এই চারা উপড়ানোর।রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
76		ঐতিহাসিকভাবে আন্দোলন-সংগ্রামে বাংলাদেশের বৃহৎ সব অর্জন এসেছে ছাত্র-শ্রমিক-জনতার মিলিত শক্তিতে ভর করে। ভাষা আন্দোলনের সময় থেকেই সব গণ-আন্দোলনে ছাত্রদের ওপর ছিল জনগণের অগাধ আস্থা। ১৯৬২ সালের শিক্ষা আন্দোলনের সময় ১৭ সেপ্টেম্বর ছাত্রদের ডাকা হরতালে সদরঘাটের মাঝিরা বইঠা নিয়ে মিছিলে যোগ দেন। স্বাধীন দেশেও স্বৈরাচারবিরোধী সংগ্রামে ছাত্র ও সাধারণ মানুষ ছিল এক কাতারে।কিন্তু নব্বই-পরবর্তী সময়ে ছাত্রদের সঙ্গে সাধারণ মানুষের দূরত্ব বাড়তে থাকে। শিক্ষাকে ঢালাওভাবে বাণিজ্যিকীকরণ, জনমুখী মূল্যবোধকে হটিয়ে শিক্ষায় বাজারমুখী চিন্তা ও দর্শনের অবাধ আমদানি, শিক্ষাঙ্গনে গণতান্ত্রিক পরিবেশকে গলা টিপে হত্যা করার মধ্য দিয়ে ছাত্র ও জনতার মধ্যে ক্রমেই এক সীমানাপ্রাচীরের আবির্ভাব হতে থাকে। তবু ২০০৭ সালের আগস্ট ছাত্র অভ্যুত্থানের সময় আবারও ছাত্রদের সঙ্গে জনগণের মেলবন্ধন দেখে বাংলাদেশ।সম্প্রতি জগন্নাথ বিশ্ববিদ্যালয়ের হল আন্দোলনকে ঘিরে ছাত্ররা এলাকাবাসীর সাহায্য চাইছেন। কারাগারের জমিতে হল প্রতিষ্ঠার দাবিকে এলাকাবাসী পুরোপুরি সমর্থন করছেন না। তারপরও ২২ আগস্ট বংশালে ছাত্রদের শান্তিপূর্ণ মিছিলে পুলিশ টিয়ার শেল, রাবার বুলেট আর জলকামান দিয়ে তাণ্ডব চালালে আশপাশের দোকানপাট ও বাসাবাড়িতে ছাত্রদের আশ্রয় দেন স্থানীয় লোকজন। বিপরীতে ছাত্ররাও জনগণের দুর্ভোগের কথা স্বীকার করে মাইকে বারবার এলাকাবাসীর কাছে ক্ষমা চাওয়ার পাশাপাশি আন্দোলনে তাঁদের সমর্থন প্রত্যাশা করেছেন। মূলত ২০ দিনের অধিক এ আন্দোলনের প্রায় ১৫ দিনই তাঁরা ক্যাম্পাসের অভ্যন্তরেই কর্মসূচি পালন করে আসছিলেন। অবশেষে বাধ্য হয়ে তাঁদের রাজপথে নামতে হয়।ছাত্রদের সম্পর্কে গত দুই দশকে যে নেতিবাচক ধারণা তৈরি হয়েছে তার দায় আসলে দলীয় লেজুড়বৃত্তি রাজনীতির। কিন্তু হলের দাবিতে আন্দোলন চালিয়ে যাওয়া সেই ছাত্ররা নন, যাঁদের ছবি চাপাতি-হকিস্টিক হাতে পত্রিকার পাতায় দেখা যায়, যাঁরা দিনদুপুরে ডজন খানেক ক্যামেরার সামনে বিশ্বজিৎকে হত্যা করেন। এঁরা সেই ছাত্র, যাঁরা গত ২০ দিনের অধিক আন্দোলনে রাষ্ট্রের বা জনগণের কোনো জানমালের ক্ষতি করেননি। ২০০৯ থেকে জগন্নাথ বিশ্ববিদ্যালয়ের প্রায় সব ছাত্র আন্দোলনের একজন সক্রিয় কর্মী হিসেবে দায়িত্ব নিয়েই বলতে পারি, এ ছাত্রদের ওপর জনগণ আস্থা রাখতে পারে। আরও দাবি করতে পারি, সময়ের সঙ্গে সঙ্গে জগন্নাথ বিশ্ববিদ্যালয়ের আন্দোলনগুলো আরও বেশি পরিণত ও সুশৃঙ্খল হচ্ছে।আন্দোলন–সংগ্রামে জগন্নাথ বিশ্ববিদ্যালয় যতটা সুনাম অর্জন করেছে, আবার ঠিক ততটাই দুর্নামের ভাগীদার হয়েছে এখানকার ক্ষমতাসীন সংগঠনের নানা অপকর্মের বদৌলতে। ক্ষমতাসীন দলের ছাত্রসংগঠনের নেতা-কর্মীদের দ্বারা পুরান ঢাকার নিরীহ দরজি বিশ্বজিৎকে কুপিয়ে হত্যা কিংবা বিভিন্ন সময় নিজেদের অভ্যন্তরীণ কোন্দলের ফলে সৃষ্ট সহিংসতায় এলাকায় আতঙ্কের জন্ম দেওয়ার মতো ঘটনাগুলোর জন্য বিশ্ববিদ্যালয়ের সব শিক্ষার্থীকেই কমবেশি মূল্য দিতে হয়। আবার ক্ষমতাসীনদের এসব দৌরাত্মে্যর বিপরীতে বাদবাকি ছাত্রদের তরফ থেকে কোনো জোরালো প্রতিবাদও কখনো চোখে পড়েনি। আর তাই অশুভ শক্তির বিপরীতে বিকল্প শক্তির দৃষ্টান্ত না থাকায় ঢালাওভাবে সব ছাত্রের প্রতি একধরনের জন অসন্তোষ বিরাজ করার বাস্তবতা রয়ে যায়। এমন বাস্তবতায় দাঁড়িয়েই চলমান হল আন্দোলনরত শিক্ষার্থীরা দীর্ঘদিনের জড়তা ভেঙে আবারও জনতার কাতারে শামিল হওয়ার ইঙ্গিত দিচ্ছেন।নাজিমুদ্দিন রোডে কেন্দ্রীয় কারাগারের পরিত্যক্ত জমিতে হল নির্মাণের বিপরীতে বিনোদনকেন্দ্র নির্মাণের প্রশ্নে ছাত্র ও এলাকাবাসীর অবস্থানকে আপাত পরস্পরবিরোধী মনে হতে পারে। কিন্তু প্রশ্ন হচ্ছে, দুটো দাবিই কি একই সঙ্গে পূরণ করা সম্ভব নয়? ছাত্ররা তো কারাগারের ঐতিহাসিক গুরুত্ব মেনে সেখানে একটি অংশে জাদুঘর করার দাবি জানিয়েছেনই। এবং এসব ঐতিহাসিক নিদর্শন রক্ষণাবেক্ষণে বিশ্ববিদ্যালয়ই তো সবচেয়ে উপযুক্ত প্রতিষ্ঠান। আর জাদুঘর হলে সেখানে সর্বসাধারণের প্রবেশাধিকার থাকবেই। এ ছাড়া উন্মুক্ত মঞ্চ নির্মিত হলে তাতেও সব মানুষের যাতায়াত নিশ্চিত করা সম্ভব।ঢাকা বিশ্ববিদ্যালয়ের চারুকলা অনুষদের উদ্যোগে আয়োজিত মঙ্গল শোভাযাত্রায় কিংবা একুশে ফেব্রুয়ারিতে কেন্দ্রীয় শহীদ মিনারে সাধারণ মানুষ স্বতঃস্ফূর্তভাবে অংশ নেন। সে রকমই একটি সমন্বিত পরিকল্পনা এ ক্ষেত্রেও নেওয়া সম্ভব নয় কি? এবং জগন্নাথ বিশ্ববিদ্যালয়েও চারুকলা অনুষদ চালু হওয়ার পর থেকে পয়লা বৈশাখের মঙ্গল শোভাযাত্রায় পুরান ঢাকাবাসীকেও আমন্ত্রণ জানিয়ে আসছে বিশ্ববিদ্যালয় কর্তৃপক্ষ। সরস্বতী পূজার আয়োজনে ঢাকা বিশ্ববিদ্যালয়ের ন্যায় জগন্নাথ বিশ্ববিদ্যালয় ক্যাম্পাসেও সাধারণ মানুষের ঢল নামে। তাই পুরোনো কারাগারের জমিকে ঘিরে ছাত্র ও স্থানীয় বাসিন্দাদের দাবি পরস্পরবিরোধী তো নয়-ই বরং পরিপূরক হিসেবে দেখা যেতে পারে। উভয়ের দাবির মধ্যে সামঞ্জস্য বিধান করে সেখানে ছাত্র ও স্থানীয়দের মধ্যে মেলবন্ধন তৈরির সুবর্ণ সুযোগ হাতছানি দিচ্ছে। ছাত্ররা ইতিমধ্যে তাঁদের হাত প্রসারিত করছেন, জনগণ সেই হাতে হাত রাখার অপেক্ষা কেবল।জগন্নাথ বিশ্ববিদ্যালয়ের ছাত্ররা গত অর্ধযুগের বেশি সময় যে সফল ছাত্র আন্দোলনগুলো সংগঠিত করে আসছেন, তা গোটা বাংলাদেশের ছাত্র আন্দোলনকেই নতুন করে পথ দেখিয়েছে। আশা করব ঐতিহাসিক পুরান ঢাকার জনগণকে সঙ্গে নিয়ে কারাগারের জমিতে হল, জাদুঘর ও উন্মুক্ত মঞ্চ নির্মাণের দাবি আদায় করে তাঁরা ছাত্র আন্দোলনের আরেকটি মাইলফলক অর্জন করবেন। আর এ আন্দোলনই বাংলাদেশের ইতিহাসে ছাত্র-জনতার ঐক্যের নতুন দিগন্ত উন্মোচন করতে পারে।লাকী আক্তার: সভাপতি, বাংলাদেশ ছাত্র ইউনিয়ন। প্রাক্তন শিক্ষার্থী, জগন্নাথ বিশ্ববিদ্যালয়।ইহাতে মন্তব্য প্রদান বন্ধ রয়েছে
77		কাঁচাবাজারে মাছ, শাক-সবজি বা এ ধরনের কিছুই বেচা-বিক্রি হওয়ার কথা। এখন সেই বাজার বা এর ভবন তৈরির কাজ যদি বছরের পর বছর ধরে আটকে থাকে, তবে একে কোনো না কোনোভাবে তো কাজে লাগাতে হবে। মাছ বিক্রি না–হয় হলো না, চাষের কাজে তো লাগানো যায়! ঢাকায় যে তিনটি পাইকারি কাঁচাবাজার তৈরির জন্য প্রায় সাড়ে তিন শ কোটি টাকা খরচ হয়েছে, এটি তারই একটি। এই কাঁচাবাজারগুলো যে প্রকল্পের আওতায় বানানোর উদ্যোগ নেওয়া হয়েছিল, তার মেয়াদ শেষ হয়েছে ২০১৩ সালে। এরপর কয়েক দফা সময় বাড়ানো হয়েছে। মহাখালী ও গাবতলী কাঁচাবাজারের কাজ শেষ হলেও যাত্রাবাড়ী কাজ আর শেষ হয়নি। এই কাঁচাবাজারের কপালে এখন জুটেছে মাছের চাষ! ঢাকা দক্ষিণের সিটি করপোরেশন এই ভবনটির মালিক। যেকোনো ভবনেরই নিরাপত্তা দরকার, এ ধরনের অসমাপ্ত ভবনের দরকার আরও বেশি। নিরাপত্তা রক্ষায় এখানে রক্ষীরা আছেন। কিন্তু প্রায় পরিত্যক্ত অবস্থায় পড়ে থাকা ভবনটির নিচতলায় পানি জমেছে। ছাদ থেকে পানি নামারও ঠিকঠাক কোনো ব্যবস্থা নেই। ফলে নিচতলার ৮০টি দোকান পানিতে ডুবে রীতিমতো এক ডোবা তৈরি হয়েছে। ভবনের নিরাপত্তারক্ষীদের মাথায় বুদ্ধি আছে বলতে হবে, সেই সঙ্গে বাস্তব বুদ্ধিরও তারিফ করতে হয়। এভাবেই যখন পড়ে আছে, তখন সেখানে কিছু মাছ ছাড়লে দোষের কী! মাগুর, কই, টাকিসহ নানা প্রজাতির মাছই বড় হচ্ছে সেখানে। তবে এই মাছদের ভাগ্যবানই বলতে হবে। শতকোটি টাকার ভবনের বাসিন্দা এরা! প্রথম আলোতে যাত্রাবাড়ী পাইকারি কাঁচাবাজারের নিচতলা বা সেই ডোবার ছবি ছাপা হয়েছে। দোকানগুলোতে শাটার লেগেছিল, সেগুলো পানির ওপরে উঠিয়ে রাখা হয়েছে। জং ধরে গেছে। কোনো দিন যদি এই ডোবার দোকানগুলোকে আবার চালু করতে হয়, তবে সম্ভবত অনেক কিছুই আবার নতুন করে করতে হবে। আর নিরাপত্তারক্ষীরা ভবনটি দখলমুক্ত করে রাখতে পেরেছেন, এমনও নয়। ওপরের তলাগুলো দখল করে নিয়েছে ছিন্নমূল লোকজন। রান্নাবান্না, গোসল থেকে শুরু করে জীবনযাপনের সবই হচ্ছে সেখানে। শতকোটি টাকার একটি ভবনের এমন অভিনব ব্যবহার মনে হয় শুধু বাংলাদেশেই সম্ভব। এখানে জনগণের টাকা খরচ করাই হলো আসল। সেই ভবনের কাজ সময়মতো শেষ হলো কি না, কারও কাজে লাগল কি না, ভবনটি নষ্ট হলো কি না বা কে কীভাবে ব্যবহার করল, তাতে কার কী আসে–যায়! ভবনের নিচতলায় পানি জমুক, কেউ মাছ চাষ করুক, কোনো তলায় হাঁস-মুরগি পালন হোক, কেউ কেউ সেখানে বসত গড়ুক, দেয়াল চুইয়ে পানি পড়ুক, স্যাঁতসেঁতে হয়ে যাক, দেয়ালে ও ছাদে গাছগাছালি গজাক, ভবনের আয়ু কমুক—ক্ষতি কী! প্রকল্পের মেয়াদ আবার বাড়বে, নতুন বরাদ্দ হবে, টাকা নিয়েও চিন্তার কিছু নেই; কারণ জোগান দেবে তো জনগণ! এর আগ পর্যন্ত ভাগ্যবান মাছগুলো বড় হতে থাকুক!অারও পড়ুন : ভবনের ভেতরে মাছের চাষইহাতে মন্তব্য প্রদান বন্ধ রয়েছে
78		স্বাধীনতার পর প্রথমবারের মতো জেলা পরিষদ নির্বাচনের প্রক্রিয়া শুরু হয়েছে। আশা করা যায় ২০১৬ সালের মধ্যে দেশের সমতলভূমির ৬১টি জেলা পরিষদে নির্বাচিত জনপ্রতিনিধিরা দায়িত্ব নিতে পারবেন। সরকার নির্বাচিত জেলা পরিষদ পুনর্গঠন করলে দেশের স্থানীয় সরকারের ইতিহাসে একটি নতুন অধ্যায়ের সূচনা ঘটবে।জেলা পরিষদ উপমহাদেশের স্থানীয় শাসন ও উন্নয়নের ইতিহাসে ১৩০ বছরের উত্তরাধিকার বহন করে। জেলা প্রশাসন সৃষ্টির (১৭৭২) ১১০ বছর পর ১৮৮২ সালে লর্ড রিপনের ঐতিহাসিক রেজল্যুশনের মাধ্যমে তিন স্তরের গ্রামীণ স্থানীয় সরকার প্রতিষ্ঠানের গোড়াপত্তন হয়। তাতে স্থানীয় ‘জেলা বোর্ড’ অত্যন্ত শক্তিশালী প্রশাসনিক ভিত্তির ওপর প্রতিষ্ঠিত হয়। পাকিস্তানের প্রথম দশক পর্যন্ত ওই পদ্ধতি বজায় ছিল। বাংলাদেশ স্বাধীন হওয়ার পর জেলা পরিষদের সুরম্য ভবন, জনবল, প্রচুর নিজস্ব সম্পদ ও জাতীয় বাজেটের নিয়মিত বরাদ্দ সত্ত্বেও স্থানীয় প্রতিষ্ঠান হিসেবে এটি রহস্যজনক কারণে আড়ালে পড়ে যায়।১৯৭৫ সালে জেলায় ‘গভর্নর’ নিয়োগ করে জেলা প্রশাসকসহ জেলার সামগ্রিক প্রশাসনকে তার অধীন করে একটি কাঠামো প্রতিষ্ঠার চিন্তা করা হয়। পরে বিএনপির শাসনামলে ‘জেলা উন্নয়ন সমন্বয়ক’ নামে একটি পদ সৃষ্টি করে প্রতিটি জেলায় রাজনীতিবিদদের মধ্য থেকে ওই পদে নিয়োগ দেওয়া হয়। এরশাদ আমলে পদটি বাতিল হয়; ১৯৮৮ সালের একটি নতুন আইনবলে সংসদ সদস্যদের মধ্য থেকে জেলা পরিষদের চেয়ারম্যান নিয়োগ দেওয়া হয়। ১৯৯০-এর পরে তা বাতিল হয়ে যায়।আওয়ামী লীগের সরকার গঠিত হওয়ার পর ২০০০ সালে জেলা পরিষদ আইন পাস করা হয়। কিন্তু পাস হওয়ার ১১ বছর পরও ওই আইন কার্যকর করা হয়নি। পরে ২০১১ সাল আইনের ৮২(১) ধারার অধীনে জেলা পরিষদের প্রশাসক নিয়োগের মাধ্যমে ওই আইন কার্যকর হয়। কথা ছিল প্রশাসক নিয়োগের ছয় মাসের মধ্যেই আইন অনুযায়ী জেলা পরিষদ নির্বাচন হবে, তা হয়নি। অবস্থাদৃষ্টে ধারণা, সরকার ২০১৬ সালের মধ্যে জেলা পরিষদ নির্বাচন দিতে যাচ্ছে এবং স্বাধীনতার পর প্রথমবারের মতো নির্বাচিত জেলা পরিষদ গঠিত হতে যাচ্ছে। এ প্রচেষ্টা নিঃসন্দেহে অভিনন্দনযোগ্য। নির্বাচনী প্রক্রিয়া, পদ্ধতি ও তার ফলাফল কীরূপ হবে সে সম্পর্কে কোনো আগাম মন্তব্য না করেও বলতে চাই, জেলা পরিষদ নানা অনিশ্চয়তার স্তর পার হয়ে একটি স্থায়ী প্রাতিষ্ঠানিক কাঠামো পেতে যাচ্ছে এ নির্বাচনের মাধ্যমে। তাই ব্যবস্থাটি আরও টেকসই ও গণতান্ত্রিক হোক, এ লক্ষ্যে ওই আইনের কিছু সংশোধনী সুপারিশ করা সংগত মনে করি। ইতিপূর্বে এ বিষয়ে প্রথম আলোয় (২৮-১১-২০১১ এবং ৪-০১-২০১২) আমার দুটি প্রবন্ধ প্রকাশিত হয়। এই লেখায় নতুন কিছু সুপারিশ যুক্ত করা হলো।প্রথমত, ইউনিয়ন পরিষদ, উপজেলা পরিষদ, পৌরসভা, সিটি করপোরেশনসহ অন্য সব স্থানীয় সরকার প্রতিষ্ঠান আইন ও বিধিসমূহের সঙ্গে অসামঞ্জস্যপূর্ণ কিছু আছে কি না, তা পর্যালোচনা করা দরকার এবং যে পটভূমিতে ২০০০ সালে জেলা পরিষদ আইন তৈরি হয় তার প্রেক্ষাপট অনেক পরিবর্তন হয়েছে এবং বিশেষত, উপজেলা ও ইউনিয়ন পরিষদের কর্মধারার আলোকে জেলা পরিষদেও অনুরূপ বিষয়ের সংযোজন প্রয়োজন। পরিকল্পনা, বাজেট এবং উন্নয়ন সমন্বয়ের বিধানসমূহের আরও স্পষ্টকরণ প্রয়োজন।দ্বিতীয়ত, জেলা পর্যায়ে কর্মরত জেলা প্রশাসন, রেগুলেটরি ও উন্নয়ন বিভাগসমূহের সঙ্গে পরিষদের সম্পর্কের বিষয়ে আইনে বিস্তারিত কিছু দেখা যায় না। সংবিধান অনুযায়ী উন্নয়ন ও সেবার ক্ষেত্রে জেলা পরিষদের দায়িত্ব ও ভূমিকা এ ক্ষেত্রে অগ্রগণ্য।তৃতীয়ত, জেলা পরিষদ আইন, ২০০০-এর ধারা ৩০ বলে জেলার সব জাতীয় সংসদ সদস্যগণ ‘জেলা পরিষদের উপদেষ্টা হইবেন এবং তাঁহারা পরিষদকে উহার কার্যাবলি সম্পাদনে পরামর্শ প্রদান করিবেন’ মর্মে যে ধারাটি আছে, তা উপজেলা পরিষদ ও ইউনিয়ন পরিষদের অভিজ্ঞতার আলোকে পুনরায় বিচার-বিবেচনা করে দেখা যেতে পারে।চতুর্থত, জেলা পরিষদ আইনের ১৪ থেকে ১৮—এ পাঁচটি ধারা পুনর্বিবেচনা করা যেতে পারে। দেশের সব স্থানীয় সরকার প্রতিষ্ঠানে নাগরিকেরা সরাসরি নির্বাচনে অংশ নিয়ে থাকেন। কিন্তু জেলা পরিষদ নির্বাচনে সাধারণ ভোটারের অংশগ্রহণের সুযোগ নেই। এ বিষয়টি অত্যন্ত গুরুত্বপূর্ণ বিধায় বিশেষ ‘নির্বাচকমণ্ডলীর’ পরিবর্তে জেলার জনসংখ্যা, আকার ও ভোটার সংখ্যার ভিত্তিতে জেলায় জেলায় জেলা পরিষদের নির্বাচনী ওয়ার্ড সৃষ্টি করে জনগণের সরাসরি ভোটে জেলা পরিষদের সদস্যগণ নির্বাচিত হওয়া উচিত বলে আমরা মনে করি।নির্বাচিত সদস্য/সদস্যাদের মধ্য থেকে পরে জেলা পরিষদের চেয়ারম্যান, ভাইস চেয়ারম্যান বা একটি ‘নির্বাহী কাউন্সিল’ গঠিত হতে পারে। বাকি সদস্যরা নির্বাহী দায়িত্বের বাইরে বিধানিক সদস্য হিসেবে বিবেচিত হতে পারেন। ভারতে অন্তত এভাবে জেলা পরিষদসমূহ পরিচালিত হয়।বিরাজিত আইন (জেলা পরিষদ আইন, ২০০০) সংবিধান ও দেশের প্রচলিত রাজনৈতিক সংস্কৃতির সঙ্গে পুরোপুরি সামঞ্জস্যপূর্ণ নয়। তা ছাড়া, জেলা পরিষদকে ঘিরে জনমানুষের আশা-আকাঙ্ক্ষা পুরোপুরিভাবে এ আইনে প্রতিফলিত হয়নি। তাই জেলা পরিষদ নির্বাচনের আগে এ আইনের পুঙ্খানুপুঙ্খ পর্যালোচনা এবং বাংলাদেশের অতীতের জেলা পরিষদের কর্মকাণ্ড, বর্তমান জেলার প্রশাসন ও উন্নয়নের সমস্যাসমূহের সবিস্তারে আলোচনা-পর্যালোচনা প্রয়োজন। তা ছাড়া, ভারতের পশ্চিমবঙ্গ, ত্রিপুরা, আসাম, মেঘালয় প্রভৃতি রাজ্যের জেলা পরিষদসমূহ কীভাবে কাজ করছে, তাও সঙ্গে সঙ্গে পর্যালোচনা করে দেখা যেতে পারে। এ সবকিছু বিবেচনা করে আইনের যথাযথ সংশোধনের পর নির্বাচন অনুষ্ঠান করাই সংগত।আশা করব, সরকার আওয়ামী লীগের জেলা পর্যায়ের নেতা-নেত্রী, অন্যান্য দল এবং নাগরিক সমাজের মতামত গ্রহণ করে জেলা পরিষদ আইন, ২০০০-এর প্রয়োজনীয় সংস্কার করে ২০১৬ সালের ডিসেম্বরের মধ্যে একটি সুষ্ঠু ও অংশগ্রহণমূলক নির্বাচনের পথে প্রয়োজনীয় পদক্ষেপ নেবে।অধ্যাপক তোফায়েল আহমেদ: স্থানীয় সরকার বিশেষজ্ঞ।tofail101@gmail.comইহাতে মন্তব্য প্রদান বন্ধ রয়েছে
79		চট্টগ্রাম সিটি করপোরেশনের মেয়র আ জ ম নাছির উদ্দীনের বক্তব্যের ব্যাখ্যা চেয়েছিল স্থানীয় সরকার মন্ত্রণালয়। অতিরিক্ত সচিব (নগর উন্নয়ন) স্বাক্ষরিত এক চিঠিতে বলা হয়েছিল, ‘কোন কর্মকর্তা কোথায়, কখন আপনার কাছে ঘুষ দাবি করেছেন, কে কোথায়, কখন পাজেরো জিপ চেয়েছেন, কোন প্রকল্পের অর্থ ছাড়ে কোন কর্মকর্তা জটিলতার সৃষ্টি করেছেন, তা সুনির্দিষ্টভাবে উল্লেখপূর্বক উপযুক্ত প্রমাণ আগামী সাত দিনের মধ্যে মন্ত্রণালয়ে দাখিল করার জন্য নির্দেশক্রমে অনুরোধ করা হলো।’সন্দেহ নেই, চিঠির ভাষা মোটামুটি শক্ত। কারণ অতিরিক্ত সচিব চিঠিতে আরও উল্লেখ করেছেন, ‘আপনার আনীত এই অভিযোগসমূহ গুরুতর। এতে মন্ত্রণালয় তথা সরকারের ভাবমূর্তি ক্ষুণ্ন হয়েছে, যার প্রমাণ আবশ্যক।’প্রকাশ্য সভায় চট্টগ্রামের মেয়রের খোলামেলা বক্তব্য এবং এর প্রতিক্রিয়ায় মন্ত্রণালয়ের চিঠি—এ দুই মিলিয়ে রীতিমতো কৌতূহল ও উত্তেজনা আছে চট্টগ্রামবাসীর মনে। কিন্তু বেঁধে দেওয়া সময় অতিক্রান্ত হওয়ার পরও মেয়রের পক্ষ থেকে কোনো উত্তর দেওয়া হয়নি বলে নানা ধরনের প্রশ্ন ও জল্পনা-কল্পনার সৃষ্টি হয়েছে। তবে কি এ বিষয়টিকে আর বাড়তে না দেওয়ার সিদ্ধান্ত হয়েছে ওপরমহল থেকে? সরকারের ‘ভাবমূর্তি ক্ষুণ্ন হওয়া’র গতানুগতিক ধারণার মধ্যেই আটকে গেল পুরো রহস্যটা? নইলে মেয়র এর উত্তর দিচ্ছেন না কেন বা নির্দিষ্ট সময়ান্তে উত্তর না পেয়ে মন্ত্রণালয়ও নিশ্চুপ কেন?প্রসঙ্গক্রমে উল্লেখ করি, কিছুদিন আগে ‘নগর সংলাপ’ শিরোনামের একটি অনুষ্ঠানে প্রধান অতিথির বক্তব্য দিতে গিয়ে ক্ষোভে-দুঃখে প্রায় ‘বোমা’ ফাটিয়েছিলেন চট্টগ্রামের মেয়র আ জ ম নাছির উদ্দীন। চট্টগ্রামের জন্য মাত্র ৮০ কোটি টাকা থোক বরাদ্দ দেওয়ার কারণ হিসেবে তিনি বলেছিলেন, ‘মন্ত্রণালয়ের কিছু কর্মকর্তাকে যদি ৫ শতাংশ করে দিতে রাজি হতাম, তবে ৩০০ থেকে ৩৫০ কোটি টাকা আনতে পারতাম।’ এমনকি বরাদ্দ বৃদ্ধির জন্য একজন যুগ্ম সচিব একটি পাজেরো গাড়ি উপহার চেয়েছিলেন বলেও উল্লেখ করেন মেয়র।একজন নির্বাচিত জনপ্রতিনিধি, যিনি ক্ষমতাসীন দলেরও একজন নেতা, তাঁর কাছে কোনো আমলা অবৈধ অর্থ দাবি করতে পারেন—এ বিষয়টা সেদিন বিস্মিত করেছিল অনুষ্ঠানে উপস্থিত দর্শকদের। পরদিন সংবাদমাধ্যমে প্রকাশের পর রীতিমতো ‘টক অব দ্য টাউন’ হয়ে ওঠে এ খবর।নাছিরের বক্তব্য বিশ্বাস করেছিল এ নগরের মানুষ। কারণ যতই ‘ভাবমূর্তি’র দোহাই দেওয়া হোক, যেকোনো সরকারের আমলেই বিভিন্ন মন্ত্রণালয়ে কিছু দুর্নীতিবাজ ব্যক্তি যে এ ধরনের কর্মকাণ্ডের সঙ্গে জড়িত থাকেন, এটা একটা সাধারণ ধারণা। সুতরাং নাছিরের বক্তব্যকে দ্বিধাহীন ও সাহসী উচ্চারণ হিসেবেই গ্রহণ করেছে নাগরিকেরা। এর বড় প্রমাণ নাছিরের বক্তব্য পত্রপত্রিকায় প্রকাশিত হওয়ার পর যখন মন্ত্রণালয় থেকে ব্যাখ্যা চেয়ে চিঠি পাঠানো হলো, তখন এর প্রতিবাদে এ নগরে মিছিল, সমাবেশ, মানববন্ধন ইত্যাদি হয়েছে মেয়রের পক্ষে। একজন জনপ্রতিনিধির বক্তব্য আমলে নিয়ে এ বিষয়ে কোনো তদন্ত না করে উল্টো তাঁর কাছেই ব্যাখ্যা চাওয়া বা প্রমাণ করতে বলার মধ্যে আমলাতন্ত্রের যে ‘দাপুটে’ চেহারাটি প্রকাশিত হলো, সচেতন মানুষ তা পছন্দ করেনি।যা-ই হোক, চিঠি পাওয়ার পর নাছিরকে খুব একটা দ্বিধাগ্রস্ত মনে হয়নি। বরং তিনি বলেছিলেন, সময়মতো এর জবাব তিনি দেবেন। এ নগরের মানুষ সেই ‘যথোপযুক্ত’ জবাবের অপেক্ষায় ছিল। কিন্তু নির্দিষ্ট সময় পেরিয়ে যাওয়ার পরও এ বিষয়ে তিনি কোনো উদ্যোগ তো নিলেনই না, বরং সাংবাদিকদের প্রশ্নের উত্তরে বলেছেন, ‘লাস্ট ডেট (শেষ দিন) বলে কোনো শব্দ নেই। এটির কোনো বাধ্যবাধকতা নেই। এটি কোনো শোকজ না। আমি আমার পক্ষ থেকে যা করার করব এবং বলব।’ এত কিছুর পর এ ধরনের কথা যেন জনগণের কৌতূহল ও উত্তেজনার ওপর পানি ঢেলে দিল। সময়ের সঙ্গে ধীরে ধীরে প্রসঙ্গটি চাপা পড়ে যাবে কি না, জনমনে সেই সংশয়ও তৈরি হলো।হাজার বছরের ঐতিহ্যের শহর চট্টগ্রাম। এর উন্নয়ন-বঞ্চনার ইতিহাসও দীর্ঘ। জলাবদ্ধতা, ভাঙা রাস্তাঘাট, পাহাড় ধস, বর্জ্য ব্যবস্থাপনার অভাব, তীব্র যানজট ইত্যাদি কারণে চট্টগ্রাম শহরটি বসবাসের জন্য খুব উপযোগী অবস্থায় রয়েছে—এ কথা কেউ আজ বলবে না। অথচ পাহাড়, নদী, সমুদ্র ও হ্রদ—প্রকৃতির এমন অপূর্ব সহাবস্থানের শহর সারা পৃথিবীতেই বিরল।নানা সময়ে রাজনৈতিক সরকারগুলো চট্টগ্রামকে তার প্রাপ্য থেকে বঞ্চিত করেছে। যেমন, বিএনপি সরকারের আমলে আওয়ামী লীগ-সমর্থিত প্রার্থী এ বি এম মহিউদ্দিন চৌধুরী মেয়র নির্বাচিত হয়েছিলেন বলে চট্টগ্রামের ভাগ্যে জুটেছিল বঞ্চনা। এমনকি সে সময় (২০০১-০৬) সিলেটের চেয়ে অর্ধেকেরও কম বরাদ্দ পেয়েছিল চট্টগ্রাম। একই ঘটনা ঘটেছে আওয়ামী লীগ সরকারের আমলেও। ২০১০ সালে বিএনপি-সমর্থিত প্রার্থী মনজুর আলম মেয়র নির্বাচিত হওয়ায় তিনি আওয়ামী লীগ সরকারের সুদৃষ্টি থেকে বঞ্চিত হয়েছেন এবং চট্টগ্রাম থোক বরাদ্দ পেয়েছে কম।এবার ক্ষমতাসীন আওয়ামী লীগ-সমর্থিত প্রার্থী মেয়র নির্বাচিত হওয়ায় সাধারণ মানুষ আশা করেছিল উন্নয়নের গতি ত্বরান্বিত হবে। তা ছাড়া ২০০৮ সালে নির্বাচনী প্রচারণার সময় আওয়ামী লীগের নেতা (বর্তমান প্রধানমন্ত্রী) শেখ হাসিনা লালদীঘির মাঠের জনসভায় ঘোষণা দিয়েছিলেন, ‘চট্টগ্রামের উন্নয়নের দায়িত্ব আমি নিলাম।’ কিন্তু একনেকে পাস হওয়া প্রকল্পের অর্থও যখন বরাদ্দ হয় না, তখন মনে হওয়া স্বাভাবিক যে নীতিনির্ধারক মহলের সদিচ্ছা সত্ত্বেও কেউ না কেউ এই পথকে বাধাগ্রস্ত করছে। এ কারণেই মেয়র নাছিরের খোলামেলা অভিযোগ মানুষ বিশ্বাস করেছে এবং এর পক্ষে অবস্থান নিয়েছে।অপ্রাসঙ্গিক হলেও বলি, চট্টগ্রাম উন্নয়ন কর্তৃপক্ষের (সিডিএ) উদ্যোগে উড়ালসড়ক নির্মাণের জন্য যে হাজার কোটি টাকা ব্যয় হচ্ছে, তার কার্যকারিতা নিয়ে খোদ এ নগরের বাসিন্দাদেরই সংশয় আছে। বিভিন্ন সময়ে এ নিয়ে বিশেষজ্ঞরা, এমনকি বর্তমান সরকারের একজন মন্ত্রীও প্রকাশ্যে দ্বিমত প্রকাশ করেছেন। অথচ এর জন্য বরাদ্দ ঠিকই পাওয়া গেল। আগে নাগরিকের সাধারণ অভাব (জলাবদ্ধতা, রাস্তাঘাট সংস্কার, বর্জ্য ব্যবস্থাপনা) পূরণ না করে ‘দর্শনীয়’ উন্নয়ন কতটা বাস্তবসম্মত তা ভেবে দেখা দরকার।মেয়র নির্বাচিত হওয়ার অব্যবহিত পরে আ জ ম নাছির বিলবোর্ড উচ্ছেদের ক্ষেত্রে বিস্ময়কর সাফল্য দেখিয়েছিলেন। তাতে তাঁর দৃঢ়চিত্ততা প্রকাশ পেয়েছিল। বর্জ্য ব্যবস্থাপনা ও জলাবদ্ধতা নিরসনে তাঁর কিছু পরিকল্পনা এ অঞ্চলের মানুষের মনে আশার সঞ্চার করেছিল। কিন্তু শুরুতেই প্রয়োজনীয় বরাদ্দ না পেয়ে তিনি হোঁচট খেয়েছেন। এতে হতাশ ও ক্ষুব্ধ চট্টগ্রামের মানুষ। এ কারণেই বঞ্চনার বিরুদ্ধে, ‘দুর্নীতিবাজ’ কিছু আমলার বিরুদ্ধে প্রকাশ্যে কথা বলে নাছির ‘লড়াকু’ ও ‘বেপরোয়া’ একটি ভাবমূর্তি প্রতিষ্ঠা করতে পেরেছেন। কিন্তু মন্ত্রণালয়ের চিঠির যথোপযুক্ত উত্তর না দিলে সেই ভাবমূর্তি কি রক্ষা হবে?সময় গড়িয়ে যাচ্ছে, তবু আমরা অপেক্ষা করে আছি চিঠির উত্তর, একটি চিঠির জন্য।বিশ্বজিৎ চৌধুরী: কবি, লেখক ও সাংবাদিক।bishwabd@yahoo.comইহাতে মন্তব্য প্রদান বন্ধ রয়েছে
80		আদালত প্রতিবেদক। ২৩ আগস্ট ২০১৬সংবাদ: মানহানির অভিযোগে প্রতিরক্ষা মন্ত্রণালয়-সম্পর্কিত সংসদীয় স্থায়ী কমিটির সভাপতি সুবিদ আলী ভূঁইয়ার বিরুদ্ধে মামলা করেছেন কুমিল্লার দাউদকান্দির যুবলীগ নেতা জিলানী সরকার। ‘ইতিহাস বিকৃতি করে জিয়াউর রহমানকে প্রথম রাষ্ট্রপতি’ বলার অভিযোগে সোমবার ঢাকার আদালতে সুবিদ আলী ভূঁইয়ার বিরুদ্ধে মামলা করা হয়।খুরশিদুল আলমএই কথাটা নিয়ে আর বাড়াবাড়ি না করাই ভালো। কারণ সুবিদ আলী বলেছেন, তিনি ভুল করে কথাটা বলে ফেলেছিলেন। সংবাদ সম্মেলন করেও বলেছেন, প্রমাণ করতে পারলে রাজনীতি ছেড়ে দেবেন। এই কথাটা বলার অর্থ হলো, তিনি তাঁর নিজের ভুল বুঝতে পেরেছেন।নাম প্রকাশে অনিচ্ছুকতাহলে সত্যিই কি সুবিদ আলী ভূঁইয়া জিয়াউর রহমানকে প্রথম রাষ্ট্রপতি বলেছিলেন? বলে না থাকলে তো মামলাকারীর হাজতবাস হওয়ার কথা।সাঈদুর রহমান সাঈদআমি দেশে থাকলে আরও তিনটা মামলা করতাম। অবশ্য যিনি মামলাটা করেছেন, তাঁকে সহযোগিতা করতে দেখা করব।ইহাতে মন্তব্য প্রদান বন্ধ রয়েছে
81		পঁচাত্তরের মধ্য আগস্টে বাংলাদেশের রাজনৈতিক মঞ্চে ঘটেছিল রক্তাক্ত পালাবদল। আপাতদৃষ্টিতে মনে হয় সেনাবাহিনীর দুটি ইউনিট বিদ্রোহ করে অভ্যুত্থান ঘটিয়েছিল। কয়েক ঘণ্টা যেতে-না-যেতেই দেখা গেল পুরো সশস্ত্র বাহিনী, পুলিশ, বিডিআর এবং অসামরিক আমলারা অভ্যুত্থানকে হয় স্বাগত জানাল, নয়তো ​তা বিনা প্রতিবাদে মেনে নিল। পুরো দৃশ্যপট যেন ভোজবাজির মতো পাল্টে গেল। ওই সময় ঢাকা সেনানিবাসের স্টেশন কমান্ডার ছিলেন লে. কর্নেল এম এ হামিদ। এই অভ্যুত্থান সম্পর্কে তাঁর মূল্যায়ন ছিল: ফারুক-রশিদের অভ্যুত্থান স্রেফ দুটি ইউনিটের একক দুঃসাহসিক অভিযান মনে করা হলেও তাঁদের পেছনে বড় র‍্যাঙ্কের কিছু অফিসার প্রত্যক্ষ বা পরোক্ষ মদদ জুগিয়েছিলেন। ৪৬ ব্রিগেডের নিষ্ক্রিয়তাই এর একটি দৃষ্টান্ত। ফারুক-রশিদ এ রকম কিছু একটা ঘটাতে পারেন, এ ধরনের অস্পষ্ট তথ্য আলাদাভাবে জিয়াউর রহমান, খালেদ মোশাররফ ও আবদুর রউফ (ডিজিএফআইয়ের প্রধান) কমবেশি জানতেন। তাঁরা খুব সম্ভব চেপে যান এই মতলবে যে পাগলদের প্ল্যান যদি সত্যিই সফল হয়, তাহলে ক্ষমতার মসনদে বসার সহজ সুযোগটার সদ্ব্যবহার করতে তাঁরা যেন অন্যদের চেয়ে পিছিয়ে না থাকেন। কর্নেল হামিদের মনে জিজ্ঞাসা ছিল, বঙ্গবন্ধু শেখ মুজিবের মতো একজন জনপ্রিয় নেতার এমন পরিণতি কেন হলো? তাঁর করুণ মৃত্যুতে কোথাও ‘টুঁ’ শব্দটি উচ্চারিত হলো না কেন? কোথায় ছিল তাঁর ব্যর্থতা? ইতিহাসের প্রয়োজনে এগুলো খতিয়ে দেখা দরকার।এটা সবারই মোটামুটি জানা, আমাদের দেশের রাজনীতিতে বঙ্গবন্ধু শেখ মুজিবকে নিয়ে পক্ষ-বিপক্ষ রয়েছে। কিন্তু তাঁকে নিয়ে বস্তুগত নির্মোহ বিশ্লেষণ খুব কমই হয়েছে। ৪১ বছর ধরে চলছে সমর্থন–বন্দনা কিংবা অনাকাঙ্ক্ষিত সমালোচনা। এর মধ্যেই ইতিহাস বিকৃতির অভিযোগ উঠেছে বারবার। মুশকিল হলো, ইতিহাস তো লেখাই হয়নি! এ জন্য আরও অনুসন্ধান দরকার। দরকার আরও সময়ের।স্বাধীনতার আগে ও পরে রাজনীতিতে বঙ্গবন্ধু শেখ মুজিবের পক্ষ-বিপক্ষ ছিল। মুজিব-শাসনের শেষ দিনগুলোতে মুজিববিরোধীদের সামনের কাতারে ছিল জাতীয় সমাজতান্ত্রিক দল (জাসদ) এবং পরীক্ষিত মিত্র ছিল বাংলাদেশের কমিউনিস্ট পার্টি (সিপিবি)। আগস্ট-অভ্যুত্থান নিয়ে এই দুটি দলের আনুষ্ঠানিক বক্তব্য আমলে নেওয়া যেতে পারে।জাসদ জন্মমুহূর্তেই সরকার উৎখাতের ঘোষণা দিয়েছিল। ১৯৭৬ সালের ২৩ ফেব্রুয়ারিতে প্রকাশিত দলের অন্যতম মুখপত্র সাম্যবাদ-এর চতুর্থ সংখ্যায় শেখ মুজিবের মূল্যায়ন প্রসঙ্গে বলা হয়, ‘ক্ষমতাসীন গোষ্ঠী ইতিমধ্যেই ফ্যাসিবাদী কার্যকলাপ শুরু করে দিয়েছিল। প্রতিক্রিয়াশীল আওয়ামী লীগ (পরবর্তীকালে বাকশাল)-এর সঙ্গে গাঁটছড়া বাঁধল সংশোধনবাদের বাংলাদেশস্থ এজেন্ট গণধিক্কৃত মণি-মুজাফফর চক্র। কিন্তু চরম ফ্যাসিবাদী কার্যকলাপ শেখ মুজিবকে ঠেকিয়ে রাখতে পারল না।...বুর্জোয়াবাদের মধ্যে দেখা দিল অস্থিরতা ও অন্তঃকোন্দল। দেশীয় প্রতিক্রিয়াশীলদের বিদেশি মুরব্বিরাও দিশেহারা হয়ে উঠল; কোন নেতৃত্বের মাধ্যমে তাদের স্বার্থ প্রতিপত্তি কায়েম থাকবে—এ প্রশ্নে তারা দ্বিধান্বিত হয়ে উঠল। এই ডামাডোলের একপর্যায়ে এল ১৯৭৫ সালের ১৫ আগস্ট। এদিন শেখ মুজিব ও তাঁর কতিপয় সহযোগী নিহত হলো। সামরিক বাহিনীর একাংশের সহযোগিতায় শেখ মুজিবেরই অন্যতম সহচর খন্দকার মোশতাক ক্ষমতায় বসল।’জাসদের বিপরীত মেরুর দল ছিল সিপিবি। সিপিবির মূল্যায়নটিও অনুরূপ, যদিও তা করা হয়েছিল জাসদের মূল্যায়নের তিন বছর পর। ১৯৭৯ সালে সিপিবির কেন্দ্রীয় কমিটির এক সভায় ‘জাতীয় গণতান্ত্রিক বিপ্লব এবং আমাদের পার্টির ভূমিকা ও করণীয়’ শিরোনামে একটি দলিল গৃহীত হয়। ওই দলিলে মন্তব্য করা হয়, দেশে একটি প্রগতির ধারা সূচিত হলেও দলের নেতা, মন্ত্রী, এমপি এবং দলের কর্মীদের একাংশ ব্যাপক দুর্নীতি, লাইসেন্স-পারমিট, ব্যাংকঋণ ও অন্যান্য সুযোগ-সুবিধা প্রভৃতির মাধ্যমে বিত্তশালী হয়ে ওঠে। এমনকি জাতীয়করণকেও তারা নিজেদের বিত্ত সঞ্চয়ের কাজে ব্যবহার করতে থাকে। বঙ্গবন্ধুর আমলে ৩৪০ কোটি ৩৮ লাখ ডলার বৈদেশিক সাহায্য বাংলাদেশে আসে।‘বঙ্গবন্ধুর ভাষায় এই টাকার শতকরা ৩০ ভাগ দুর্নীতিবাজদের পকেটে চলে যায়। এদের মধ্যে আওয়ামী লীগের লোকজনও ছিল। এভাবে দলের মধ্যে বুর্জোয়া ও নব্য-ধনিকদের শক্তি ও প্রভাব বৃদ্ধি পায়। বস্তুতপক্ষে ১৯৭৪ সালে দেশের প্রগতির ধারাকে অগ্রসর করার ক্ষেত্রে আওয়ামী লীগই প্রধান সমস্যা হয়ে দাঁড়ায়।...শেষ পর্যন্ত সাম্রাজ্যবাদঘেঁষা আওয়ামী লীগের দক্ষিণপন্থী প্রতিক্রিয়াশীল অংশ জাতীয়-আন্তর্জাতিক প্রতিক্রিয়াশীল অংশের সঙ্গে শরিক হয়ে বঙ্গবন্ধুকে হত্যা করে এবং আওয়ামী লীগের একাংশ খুনি মোশতাকের সহযোগী হয়।’রাজনীতিতে বঙ্গবন্ধু শেখ মুজিবের উত্থান ছিল নানা নাটকীয়তায় ভরা। নিঃসন্দেহে তিনি ছিলেন আকর্ষণীয় ব্যক্তিত্বের অধিকারী, একজন সুবক্তা এবং অত্যন্ত মিশুক প্রকৃতির। তাঁর সাহসের জুড়ি ছিল না। তাঁর দীর্ঘদিনের রাজনৈতিক সহকর্মী মিজানুর রহমান চৌধুরী ওই সময়ের একটা ব্যাখ্যা দিয়েছেন। তাঁর ভাষ্যমতে, ‘এ সময় আমরা দেখেছি, যারা বহুদলীয় গণতন্ত্রে বিশ্বাসী, গণতন্ত্র প্রতিষ্ঠার জন্য জীবনপণ করতে প্রস্তুত—এ ধরনের অনেককেই বঙ্গবন্ধুর সঙ্গে দেখা হলে বা নিজ প্রচেষ্টায় দেখা করে বাকশাল প্রবর্তনের জন্য তাঁর ভূয়সী প্রশংসা করছেন। সব মানুষই নিজের প্রশংসা শুনতে ভালোবাসে।...কিন্তু এটা যে প্রশংসাকারীকে চাটুকারে পরিণত করে তা-ই নয়, প্রশংসিত ব্যক্তির যে কী সর্বনাশ করা হলো, তা তিনি উপলব্ধিও করতে পারেন না। নিজের অজান্তেই তিনি নিজের সৃষ্ট একটা বলয়ের মধ্যে একাকী হয়ে যান।...এ কথা ভুলে যান যে চাটুকার কেবল তার আপন স্বার্থেরই বন্ধু।’এ কথা সত্য যে, একটা পর্যায়ে এসে শেখ মুজিব বড্ড একা হয়ে পড়েছিলেন। তাঁর আশপাশে যাঁরা ঘিরে ছিলেন, তাঁরা প্রায় সবাই ছিলেন অনুগত কিংবা সুযোগসন্ধানী। তাঁর চারপাশে ভিড় করে এত লোক থাকা সত্ত্বেও তিনি ছিলেন অনিশ্চিত পথের যাত্রী।দৈনিক ইত্তেফাক-এর সঙ্গে শেখ মুজিবের দীর্ঘদিনের ঘনিষ্ঠ সম্পর্ক ছিল। সাবেক সম্পাদক তফাজ্জল হোসেন মানিক মিয়া ছিলেন শেখ মুজিবের বড় ভাইয়ের মতো। নানা বিষয়ে তিনি শেখ মুজিবকে গুরুত্বপূর্ণ পরামর্শ দিতেন। এ দেশের রাজনীতিতে এবং স্বাধীনতার প্রস্তুতিপর্বে মানিক মিয়ার অবদান অনেকটাই অজানা। মানিক মিয়ার মৃত্যুর পর তাঁর দুই ছেলে মইনুল হোসেন হিরু ও আনোয়ার হোসেন মঞ্জু ইত্তেফাক-এর হাল ধরেছিলেন। মইনুল হোসেন প্রথম জাতীয় সংসদে আওয়ামী লীগের টিকিটে সদস্য নির্বাচিত হয়েছিলেন। বাকশালের বিরোধিতা করে তিনি সংসদ থেকে পদত্যাগ করেছিলেন।আনোয়ার হোসেন ছিলেন অনেকটা বিপরীত মেরুর। তিনি বাকশালের কেন্দ্রীয় নির্বাহী কমিটির সদস্য হয়েছিলেন। তা সত্ত্বেও ইত্তেফাক ১৫ আগস্টের অভ্যুত্থানকে স্বাগত জানিয়েছিল। ১৬ আগস্ট ইত্তেফাক-এর প্রথম পাতায় ‘ঐতিহাসিক নবযাত্রা’ শিরোনামে একটা সম্পাদকীয় ছাপা হয়। সম্পাদকীয়তে বলা হয়:‘দেশ ও জাতির এক ঐতিহাসিক প্রয়োজন পূরণে ১৫ আগস্ট শুক্রবার প্রত্যুষে প্রবীণ জননায়ক খন্দকার মোশতাক আহমদের নেতৃত্বে বাংলাদেশ সশস্ত্র বাহিনী সরকারের সর্বময় ক্ষমতা গ্রহণ করিয়াছে। পূর্ববর্তী সরকার ক্ষমতাচ্যুত হইয়াছে এবং এক ভাবগম্ভীর অথচ অনাড়ম্বর অনুষ্ঠানে খন্দকার মোশতাক আহমদ রাষ্ট্রপতি হিসাবে শপথ গ্রহণ করিয়াছেন। ...বিগত সাড়ে তিন বছরের ঊর্ধ্বকালে দেশবাসী বাস্তব ক্ষেত্রে যাহা লাভ করিয়াছে তাহাকে এক কথায় হতাশা ও বঞ্চনা ছাড়া আর কিছুই বলা যায় না। দেশের বৃহত্তর স্বার্থে বাংলাদেশের সাড়ে সাত কোটি মানুষের সত্যিকার আশা-আকাঙ্ক্ষা রূপায়​েণ খন্দকার মোশতাক আহমদের নেতৃত্বে দেশের সশস্ত্র বাহিনীকে সেই ঐতিহাসিক দায়িত্ব নিতে আগাইয়া আসিতে হইয়াছে। তারও কারণ ছিল। পূর্ববর্তী শাসকচক্র সাংবিধানিক পথে ক্ষমতা হস্তান্তরের সমস্ত পথ রুদ্ধ করিয়া রাখিয়া সামরিক বাহিনীর হস্তক্ষেপকে অনিবার্য করিয়া তুলিয়াছিল। কিন্তু ইতিহাসের গতিকে কোনো দিন ক্ষমতালিপ্সার বাঁধ দিয়া ঠেকাইয়া রাখা যায় না। আজকের এই ঐতিহাসিক মুহূর্তে আমাদের দায়িত্ব অনেক। বাংলাদেশের এক মহাক্রান্তিলগ্নে জননায়ক খন্দকার মোশতাক আহমদের নেতৃত্বে সশস্ত্র বাহিনী যে ঐতিহাসিক পদক্ষেপ গ্রহণ করিয়াছে তাহাকে সুসংহত করিতে হইলে জনগণের প্রতি অর্পিত ঐতিহাসিক দায়িত্ব পালনে আমাদের সকলকে আজ ঐক্যবদ্ধ হইতে হইবে।’বঙ্গবন্ধু শেখ মুজিব আজ নেই। নানা ঘাত-প্রতিঘাতের মধ্য দিয়ে অনেকগুলো বছর পেরিয়ে আওয়ামী লীগ আবারও চালকের আসনে। বঙ্গবন্ধুকন্যা শেখ হাসিনা সরকার চালাচ্ছেন। তাঁর চারপাশে অনেক লোক। এখানে জাসদ-সিপিবি-ইত্তেফাক একাকার। একসময় যাঁরা বঙ্গবন্ধুর প্রচণ্ড বিরোধিতা করতেন বা তঁার পতন দাবি করতেন, এখন তঁারা অনেকেই শেখ হাসিনার মন্ত্রিসভার সদস্য। জীবনানন্দ থেকে কয়েকটা শব্দ ধার করে বলতে চাই—অতীত খুঁড়ে কে হায় বেদনা জাগাতে চায়!মহিউদ্দিন আহমদ: লেখক ও গবেষক।mohi2005@gmail.comইহাতে মন্তব্য প্রদান বন্ধ রয়েছে
82		মাহমুদা খানম (মিতু) হত্যা মামলার উল্লেখযোগ্য আসামিরা ধরা পড়েছিল। তারা জবানবন্দি দিয়েছে। নানা স্বীকারোক্তি দিয়েছে। কিন্তু শোনা যাচ্ছে, তদন্ত নিয়ে এখন আর আলোচনা নেই। এখন আলোচনার কেন্দ্রবিন্দুতে এসেছে বাবুল আক্তারের চাকরি। প্রথম আলোয় ছাপা হয়েছে, ‘মাহমুদার স্বামী পুলিশ সুপার বাবুল আক্তার নিজেও এ নিয়ে কিছু বলছেন না।’ তার মানে, বাংলাদেশ এখন কি এমন একটি রাষ্ট্র, যেখানে আইনের আপন কোনো গতি নেই? সেটা চলে কর্তাব্যক্তিদের হুকুমে। এত দিন শুধু এটাই জানতাম। কিন্তু এখন দেখছি, আইনের আপন গতিতত্ত্ব নবতর মাত্রা লাভ করেছে। সেখানে ভিকটিম পরিবারের সদস্যকেই দায়ী করা হচ্ছে, বলা হচ্ছে, ‘বাবুল আক্তার নিজে এ নিয়ে কিছু বলছেন না।’ আইনের কোন ধারায় আছে যে তাঁকে স্ত্রী হত্যার বিচার চাইতে হবে। এর আগে আমরা জানলাম যে একজন সন্দেহভাজন হিসেবে বাবুল আক্তারকে জিজ্ঞাসাবাদ করা হচ্ছে! এখন আমাদের ধারণা হচ্ছে, মিতু হত্যাকাণ্ড এমন একটি হত্যাকাণ্ড, যার তদন্ত ও বিচার কারও চাওয়া বা না-চাওয়ার ওপর কিছুটা হলেও নির্ভরশীল।বাবুল আক্তারকে আগে আমরা সরকারের সব স্তর থেকে নায়ক হিসেবে চিত্রিত করতে দেখেছি। যখন মিতুকে আমরা রাস্তায় রক্তাক্ত ঢলে পড়তে দেখেছিলাম, পুলিশের বড় কর্তারা তখন বলেছিলেন, এই হত্যার সঙ্গে জঙ্গিরা জড়িত থাকতে পারে। সাহসী বাবুল আক্তার ছিলেন তেমনই ডাকসাইটে পুলিশ অফিসার, যিনি জান বাজি রেখে জঙ্গি ডেরায় বারংবার হানা দিয়েছেন, তাই জঙ্গিদের কোনো গোষ্ঠী তাঁর স্ত্রীকে হত্যা করে বদলা নিয়েছে। এরপর বিশেষ অভিযানে ১০ হাজারের বেশি মানুষকে গ্রেপ্তার করা হলো। আমরা লক্ষ করব, এই গ্রেপ্তারের অভিযানে পুলিশের বাড়াবাড়ি এবং মানবাধিকারের লঙ্ঘন ও হয়রানির যে চিরাচরিত অভিযোগ ওঠে, সেটা তুলনামূলক কম ছিল। কারণ, মিতুর রক্তাক্ত নিথর দেহ জনগণকে স্তম্ভিত করেছিল। সেই ১০ হাজারের বেশি মানুষের মধ্যে নিশ্চয় সন্দেহভাজন জঙ্গিরা ছিল, তাদের কবে কার বিচার হবে, এর মধ্যে কবে কার আদালতে শুনানি শেষ, সাক্ষ্য গ্রহণের পরে দোষী সাব্যস্ত হবে, তা আমরা জানি না। আইনের আপন গতি এটা আমাদের জানতে দেবে, এমন রাষ্ট্র আমরা এখনো গড়ে তুলতে পারিনি। এমনকি এর মধ্যে কত লোককে ইতিমধ্যে কী বিবেচনায় ছেড়ে দেওয়া হয়েছে বা তার মধ্যে কতজন জামিনে বেরিয়েছে, তাও আমরা জানতে পারি না। সরকারি কৌঁসুলিরা (পিপি) কখন কার জামিনের বিরোধিতা করেন, কখন নীরব থাকেন, কখন ‘মৃদু বিরোধিতা’ করেন, তা আমরা জানি না।বাবুল আক্তারকে আমরা দুভাবে কল্পনা করতে পারি। প্রথমত, তিনি একজন সদ্য স্ত্রীহারা স্বামী, যিনি ব্যথিত ও মর্মাহত। তাঁর শ্বশুর সাক্ষ্য দিচ্ছেন, তাঁর মেয়ের সঙ্গে তাঁদের কোনো মনোমালিন্যের পূর্বাপর কোনো খবর তাঁদের কাছে নেই। দ্বিতীয়ত, তিনি আইনের চোখে একজন সন্দেহভাজন ব্যক্তি। এই দুটি সম্ভাব্য অবস্থার কোনোটিই এই যুক্তিকে গ্রহণযোগ্য করে তোলে না যে তাঁকে দ্রুত পদত্যাগ করতে হবে। শোক প্রকাশের জন্য তাঁর পদত্যাগ জরুরি নয়। নিজকে আড়াল করতেও তাঁর পদত্যাগ জরুরি নয়। কারণ, পদত্যাগ তাঁকে তদন্ত থেকে নিস্তার দিতে পারে না।বাবুলের ‘পদত্যাগ’ মিতুহত্যার তদন্তের গতিকে বাধাগ্রস্ত বা প্রভাবিত করার কথা নয়। বাবুলকে কেউ পদত্যাগে বাধ্য করলেও মিতু হত্যার তদন্তের গতিকে বাধাগ্রস্ত বা প্রভাবিত করার কথা নয়। এখন ওপরের যেকোনোটি সত্য হলেও তা পুলিশ প্রশাসনকে কোনো দায়মুক্তি দেবে না। যেকোনো ছুতানাতায় মিতু হত্যার বিচারে দীর্ঘসূত্রতা সৃষ্টি করা হলে তা আইন কিংবা জনগণের চোখে গ্রহণযোগ্য হবে না।  যদি দাবি করা হয়, দেশে আইনের শাসন আছে, তাহলে এর প্রবক্তাদের মানতে হবে যে বাবুলের পদত্যাগ তাঁকে কোনো বিশেষ সুবিধা দেওয়ার কথা নয়। পুলিশের মহাপরিদর্শক বলেছেন, বাধ্য করা হয়নি, তিনি স্বেচ্ছায় পদত্যাগ করেছেন। যদি আইজিপির কথাই সত্য হয়ে থাকে, তাহলে আমরা এই ঘটনার একটি পৃথক তদন্ত দাবি করব। কারণ, বাবুলের পদত্যাগ বা তাঁকে পদত্যাগে বাধ্য করার দাবি জনমনে বিস্তর জল্পনাকল্পনা সৃষ্টি করেছে। পুলিশের প্রশাসন থেকে আমরা একটা ব্যাখ্যা চাই যে বাবুল কেন পদত্যাগ করেছেন। আর কেনই-বা তিনি এখন তাঁর চাকরি ফিরে পেতে চাইছেন।পুলিশের মহাপরিদর্শক (আইজিপি) এ কে এম শহীদুল হক প্রথম আলোকে বলেন, ‘বাধ্য করার প্রশ্নই ওঠে না। অনেক দিন অপেক্ষা করে সেই পদত্যাগপত্র স্বরাষ্ট্র মন্ত্রণালয়ে পাঠানো হয়েছে।’ আইজিপি নিশ্চয়ই স্বীকার করবেন যে পুলিশের প্রতি জনগণের যাতে সমীহ ও মর্যাদা বেড়ে যায়, সেটা দেখা তাঁর কর্তব্য। আইজিপির ‘অনেক দিন অপেক্ষা’ করার বিষয়টি ইঙ্গিত দেয় যে বাবুল আক্তার মানবিক বিবেচনা লাভ করার যোগ্য একজন মানুষ। এই চাঞ্চল্যকর হত্যাকাণ্ডের ঘটনার তদন্ত শেষ না হতেই পুলিশ বিভাগ বাবুল আক্তারকে নিয়ে আরও বড় চাঞ্চল্য সৃষ্টি করেছে বলে প্রতীয়মান হচ্ছে, যা জনমনে নানা প্রশ্নের জন্ম দিচ্ছে।যে বাবুল আক্তারের পদত্যাগপত্র গ্রহণ করতে আইজিপিকে ‘অনেক দিন অপেক্ষা’ করতে হয়, এতটা মানবিকতা যার জন্য, সেই ব্যক্তি সম্পর্কে প্রথম আলো রিপোর্ট বলেছে, ‘আলোচিত পুলিশ সুপার বাবুল আক্তারের স্ত্রী মাহমুদা খানম মিতু হত্যার তদন্তের কোনো অগ্রগতি নেই। স্ত্রী হত্যার বিচারের বিষয়ে স্বামী বাবুল আক্তার এখন পর্যন্ত মুখও খোলেননি। তবে চাকরি ফিরে পেতে এখন তিনি তৎপর হয়ে উঠেছেন বলে পুলিশ কর্মকর্তারা জানিয়েছেন।’মিতু হত্যার বিচার আরও লাখো বিচারাধীন মামলার ভিড়ে হারিয়ে যাবে বা পদত্যাগী বা পদচ্যুত বাবুল আক্তারও হারিয়ে যাবেন, অথচ তার বিশ্বাসযোগ্য কারণ আমরা জানব না—এর কোনাটিই আইনের শাসনের ধারণাকে সমুন্নত করে না। তাঁকে ১৫ ঘণ্টার নাটকীয় জিজ্ঞাসাবাদ, সেই সময়ে তাঁর পদত্যাগ, পরে তাঁর কাজে যোগদানের অভিযোগ অগ্রাহ্য, আবার তাঁর জন্য মানবিক কারণে দেড় মাস অপেক্ষা, আবার আড়াই মাসে তদন্তের খোঁজ না নেওয়ার জন্য আফসোস—সব মিলিয়ে নিহত মিতুর চেয়ে জীবিত বাবুল আক্তার সব মনোযোগের কেন্দ্রবিন্দুতে আসছেন।তবে বাবুল আক্তারের উপাখ্যান গোটা পুলিশের ভাবমূর্তির সঙ্গে জড়িয়ে গেছে। তাই তাঁর পদত্যাগের কারণ উদ্‌ঘাটনে প্রশাসনের বাইরের কাউকে দিয়ে এক সদস্যের একটি তদন্ত কমিটি গঠনেরও দাবি জানাই।ইহাতে মন্তব্য প্রদান বন্ধ রয়েছে
83		নিজস্ব প্রতিবেদক। ২৩ আগস্ট ২০১৬সংবাদ: ২১ আগস্ট গ্রেনেড হামলা মামলায় সরকার রাজনৈতিক উদ্দেশ্যপ্রণোদিত হয়ে তারেক রহমানকে জড়িয়েছে বলে অভিযোগ করেছেন বিএনপির মহাসচিব মির্জা ফখরুল ইসলাম আলমগীর।সাজিদতারেকের নাম জড়াবে না কেন? তখন তো আপনারাই ক্ষমতায়! উদ্দেশ্যপ্রণোদিতভাবে তারেকের নাম বাদ দিয়ে রেখেছিলেন! দেশের ইতিহাসে এত বড় জঘন্য একটা অপরাধ হয়ে গেল আপনাদের সময়ে, তার জন্য আপনারা অপরাধীদের ধরতে কোন উদ্যোগটা নিয়েছিলেন বলবেন কি? আপনাদের কর্মকাণ্ডই জড়িত থাকার সন্দেহ জাগায়!যুবায়ের অনিমহামলার শুরু থেকে শেষ পর্যন্ত পুলিশ যে ভূমিকা পালন করছে, তাতে এটা খুব স্পষ্ট যে তারেক ও লুৎফুজ্জামান বাবরের সংশ্লিষ্টতা ও নির্দেশনা ছাড়া পুলিশের এমন ভূমিকা পালন কোনোভাবেই সম্ভব নয়।মো. আমিনুল ইসলামতাহলে কি সরকার রাজনৈতিক উদ্দেশ্যপ্রণোদিত হয়ে জজ মিয়াকে মামলা থেকে বাদ দিচ্ছে? আর কত?ইহাতে মন্তব্য প্রদান বন্ধ রয়েছে
84		নিজস্ব সংবাদ। ২২ আগস্ট ২০১৬সংবাদ: গণস্বাস্থ্য কেন্দ্রের প্রতিষ্ঠাতা জাফরুল্লাহ চৌধুরী মনে করেন, বিএনপির চেয়ারপারসন খালেদা জিয়ার হাতে বড়জোর নয় মাস সময় আছে। এর মধ্যে খালেদা জিয়ার বিরুদ্ধে দুর্নীতির মামলায় ‘রাজনীতির আলোকে’ বিচারের রায় হবে। এই কয়েক মাস খালেদা জিয়া পরিশ্রম করলে রায় তাঁর পক্ষে যেতে পারে। বিএনপির চেয়ারপারসনের উদ্দেশে লেখা এক খোলা চিঠিতে তিনি এসব কথা বলেছেন।ইবনে আল আরাফাতএর চেয়ে ভালো পরামর্শ আর হতে পারে না। মানার চেষ্টা করাই হবে বুদ্ধিমতীর কাজ।মীর মো. মোফাজ্জল হোসেনযে দলটি রাষ্ট্রক্ষমতায় বসে জনতার ওপর ২১ আগস্টের মতো ভয়াবহ গ্রেনেড হামলা চালাতে পারে, সেই দলটির আবারও ক্ষমতায় যাওয়ার সুযোগ পাওয়া তো দূরের কথা, এ দেশে রাজনীতি করার সুযোগ পায় কী করে?মো. আমিনুল ইসলাম‘দুর্নীতি ও গুন্ডামির মাধ্যমে নয়, জিয়াউর রহমানের ন্যায় সততার ভিত্তিতে।’ জনাব তারেককে দিয়ে কি তা কোনো দিন সম্ভব হবে? আপনাকে ধন্যবাদ কিছু সত্য বলার জন্য।রূপমখালেদা জিয়া দুর্নীতি যখন করেছেন তখন রাজনীতিবিদ হিসেবেই করেছেন, সুতরাং দুর্নীতির জন্য রাজনৈতিক রায় হলেও কোনো ক্ষতি নেই। ইহাতে মন্তব্য প্রদান বন্ধ রয়েছে
85		প্রথম আলোসহ অন্যান্য সংবাদমাধ্যমে প্রকাশিত সংবাদ অনুসারে, বিগত ৩২ বছরের বেশি সময় ধরে স্যাটেলাইটের ছবিসহ অন্যান্য স্থানীয় পর্যবেক্ষণের ভিত্তিতে জানা গেছে, বাংলাদেশে বছরে ১৬ থেকে ২০ বর্গকিলোমিটার হারে নতুন ভূমি সংযোজিত হচ্ছে। ধারণা করা হচ্ছে, নদীপথে হিমালয় থেকে বয়ে আসা পলি এই নতুন চর জেগে ওঠার প্রধান কারণ। এভাবে চলতে থাকলে আগামী ৫০ বছরে বাংলাদেশের বুকে প্রায় ১ হাজার বর্গকিলোমিটার নতুন ভূমি জেগে উঠবে।একদিকে যেমন জলবায়ু পরিবর্তনের কারণে সমুদ্রের উচ্চতা বৃদ্ধির দরুন দেশ ভূমি হারাচ্ছে, ক্ষতিগ্রস্ত হচ্ছে তীরবর্তী লাখো সাধারণ মানুষ; অন্যদিকে নতুন ভূমির সংযোজিত হওয়ার খবর (ঢাকা শহরের প্রায় পাঁচ গুণ) আমাদের আশান্বিত করে নতুন একটি উন্নয়নের সূচনায়। কিন্তু সব থেকে বড় প্রশ্ন হচ্ছে, যদি সত্যিই বাংলাদেশের বুকে আরেকটি ছোট বাংলাদেশ জেগে ওঠে, তাহলে কোন কোন উপায়ে আমরা সেটির টেকসই উন্নয়নের জন্য ব্যবহার করতে পারি—দারিদ্র্য ও অর্থনৈতিক উন্নয়নের লক্ষ্যে? এই পরিকল্পনা আমাদের এখন থেকেই করতে হবে। সব মহলকেই গুরুত্বসহকারে বিষয়টি ভাবতে হবে। বিগত দিনগুলোতে দেখা গেছে, স্থানীয় ভূমি ব্যবহার ও আচ্ছাদনে সঠিক কর্মপরিকল্পনার অভাবে টেকসই উন্নয়নে অনেক ক্ষেত্রে আমরা বাধার সম্মুখীন হয়েছি। তাই আমাদের প্রথম যেটা করতে হবে তা হলো, প্রায়োগিক সুদূরপ্রসারী ব্যবস্থাপনা-পরিকল্পনা এবং জেগে ওঠা নতুন ভূমির স্বয়ংসম্পূর্ণ একটি নেটওয়ার্কিং, যার মাধ্যমে সেখানকার জীববৈচিত্র্য ও বাস্তু পরিষেবার টেকসই ব্যবস্থাপনা সম্ভব।অনুমান করা হয় যে সরাসরি মানুষের পায়ের চাপে বিশ্বব্যাপী ভূপৃষ্ঠের প্রায় ৮৩ শতাংশ প্রভাবিত হয়েছে এবং এ কারণে প্রায় ৬০ শতাংশ বাস্তুতন্ত্র বিগত ৫০ বছরে ক্ষতির সম্মুখীন হয়েছে। সুতরাং ভূমি ব্যবহার ও আচ্ছাদন বর্তমানে সব থেকে গুরুত্বপূর্ণ বিষয়, যেখানে জীববৈচিত্র্য ও বাস্তুসংস্থান মূল চালিকা শক্তি, যাকে ১৯৯২ সালের ধরিত্রী সম্মেলনে প্রধান আলোচ্য বিষয় হিসেবে নির্ধারিত করা হয়েছিল। যদিও পরবর্তীকালে উন্নত-অনুন্নত প্রায় সব দেশেই সুনির্দিষ্ট নীতিমালা অনুযায়ী একে বাস্তবসম্মত করা সম্ভব হয়নি।সে ক্ষেত্রে আমাদের দেশে নতুন জেগে ওঠা চর বা ভূমির ক্ষেত্রে অনেক বিষয়ের মধ্যে যে বিষয়টিকে প্রায়োগিক দিকে প্রাধান্য দিতে হবে তা হচ্ছে ভৌগোলিক-পরিবেশগত সম্পূরক সম্পর্ক স্থাপন এবং পূর্ণাঙ্গ একটি প্রায়োগিক মডেল প্রণয়ন, যা ভবিষ্যতে বিশেষ পদ্ধতিতে মাটির উর্বরতা শক্তি বাড়িয়ে খাদ্য উৎপাদনে বিশেষভাবে সাহায্য করতে পারে।অন্যদিকে মানুষের স্বাস্থ্যের ওপর ভূমি ব্যবহারের বিশেষ ভূমিকা রয়েছে, যদিও বর্তমান প্রেক্ষাপটে বিষয়টিকে মৌলিক আরেকটি বিষয় হিসেবে দেখা উচিত বৈকি! যা বিশেষ করে আমাদের মতো উন্নয়নশীল দেশে অতি গুরুত্বপূর্ণ একটি বিষয়। নতুন কোনো চর জাগলে স্বভাবতই সেখানে জীববৈচিত্র্যের পরিবর্তন এমনকি মাটিতে বিভিন্ন ধরনের রাসায়নিক দ্রব্যের মিশ্রণ মানুষের শরীরে প্রতিক্রিয়া তৈরি করতে পারে এবং এ ক্ষেত্রে সুনির্দিষ্ট পরামর্শক, মনিটরিং সেল ও স্থানীয় গবেষণা সেল প্রস্তুত করা যেতে পারে সরকারি কিংবা বেসরকারি পৃষ্ঠপোষকতার মাধ্যমে, সময়ের পরিপ্রেক্ষিতে।নতুন চর একদিকে যেমন আমাদের মাঝে নতুন সম্ভাবনা নিয়ে আসে, ঠিক তেমনি চরসংলগ্ন জলাশয়ের প্রকৃতি যেন বিনষ্ট না হয় সেদিকেও সতর্কতার সঙ্গে দৃষ্টি রাখতে হবে, জলাশয় সংরক্ষণ সুষম নীতিমালার পরিপ্রেক্ষিতে। বিশেষ করে আমাদের দেশের জীবনযাত্রার মান অনুযায়ী জলাশয়-জীববৈচিত্র্যভিত্তিক সবুজ অর্থনীতি তৈরি করা যেতে পারে, যা সাধারণত জাপানসহ উন্নত অনেক দেশেই বিশেষভাবে বিবেচনাধীন এবং দিনে দিনে প্রায়োগিক হয়ে উঠছে। এই রূপান্তরের অনেক বাস্তব ও রাজনৈতিক প্রতিকূলতা রয়েছে, এমনকি ঝুঁকিও রয়েছে অনেক, সে ক্ষেত্রে আমাদের উচিত হবে বিজ্ঞানসম্মতভাবে এই সুযোগকে মূল্যায়ন করা। অনেক দেশেই দেখা গেছে, এসব নতুন জেগে ওঠা ভূমিতে প্রথমত, উপযুক্ত বনায়ন করে থাকে মাটিকে ধরে রাখার জন্য এবং পরবর্তী সময়ে সেখানে যাতায়াতের সুব্যবস্থার মাধ্যমে দীর্ঘমেয়াদি খাদ্য উৎপাদনের ব্যবস্থারই টেকসই উন্নয়নের অনন্য এক পন্থা বলে বিবেচ্য। অবশ্য এ ক্ষেত্রে আমাদের ভূমিহীন জনগোষ্ঠীর কথা ভুলে গেলে চলবে না—যারা তাদের বসতি, কৃষিজমি, ভিটামাটি হারাচ্ছে—তাদের স্থায়ী কিংবা অস্থায়ী পুনর্বাসনও টেকসই উন্নয়নের একটি বড় অংশ বলে প্রতীয়মান হবে, যার পরিকল্পনা এখন থেকেই শুরু করা প্রয়োজন। আর সঠিকভাবে এই জেগে ওঠা ভূমিকে কাজে লাগাতে পারলে এবং একে স্থায়ী করতে পারলে সম্ভবত সেটি সমুদ্রপৃষ্ঠের উচ্চতাজনিত সমস্যা মোকাবিলা করে তার পার্শ্ববর্তী এলাকাগুলোকে সুরক্ষিত রাখবে।গেইটসের (২০১১) তথ্যমতে, দ্বিতীয় প্রজন্মের কাছ থেকে খাদ্যে স্বয়ংসম্পূর্ণতা ও টেকসই উন্নয়নে এসব বেড়ে ওঠা ভূমিকে কীভাবে ব্যবহার করা যায়, তার নিরীক্ষা চালানো যেতে পারে স্থানীয় ও জাতীয়ভাবে। কারণ, সামনের দিনগুলোতে সেখানে নবায়নযোগ্য জ্বালানি ও খাদ্য উৎপাদনকে বিশেষভাবে গুরুত্ব দেওয়া হবে, এটিই হবে ভবিষ্যৎ বাংলাদেশের দীর্ঘতম বিনিয়োগের খাত। প্রয়োজনে উপযুক্ত উন্নয়ন বৃদ্ধিজনিত সূচক নির্ধারণ করতে হবে, যা ওই অঞ্চলের জলবায়ু পরিবর্তন—দারিদ্র্য, প্রাকৃতিক সম্পদের ব্যবহারসহ জীবন মান বিকশিত করবে।সবশেষে, আমাদের দেশের বিশ্ববিদ্যালয়গুলোর সংশ্লিষ্ট গবেষণা ইউনিট তাদের গবেষণার মাধ্যমে বিভিন্ন উন্নয়ন মডেল সরকারের সামনে উপস্থাপনা করতে পারে, স্থানীয় গবেষকদের সহযোগিতায়, যা থেকে বাস্তব ও প্রায়োগিক ধারণা পাওয়া যেতে পারে। আর এর জন্য অবশ্যই প্রথমে প্রয়োজন সঠিক পৃষ্ঠপোষকতা।সজল চৌধুরী: সহকারী অধ্যাপক, স্থাপত্য বিভাগ, চট্টগ্রাম প্রকৌশল ও প্রযুক্তি বিশ্ববিদ্যালয়, চট্টগ্রাম।ইহাতে মন্তব্য প্রদান বন্ধ রয়েছে
86		তনু, মিতু ও আফসানা। নিহত হওয়ার পরিস্থিতি আলাদা, খুনিদের পরিচয়ও হয়তো। কিন্তু কী মিল তাঁদের সবার বেলায়। খুনিরা ধরা পড়ে না, তাদের নাম-পরিচয়ও জানা যায় না। পুলিশের ভাষায় তারা ‘অজ্ঞাতনামা’ অপরাধী। কিন্তু রাষ্ট্রের কাছেও কি তারা অজ্ঞাতনামাই থেকে যাবে?মিতু হত্যা ইস্যুটা এখন বাবুল আক্তার ইস্যু হয়ে গেছে। তিনি পুলিশ বাহিনীতে সসম্মানে থাকতে পারবেন কি পারবেন না, আলোচনা হয় সেটা নিয়ে। মানুষের মনের প্রশ্ন হলো, কে বা কারা মিতুর হত্যাকারী? যদি ঘটনার সঙ্গে বাবুল আক্তারের কোনো সংশ্লিষ্টতা থাকে তবে তাঁকে অভিযুক্ত করে চার্জশিট দেওয়া হোক, বিচার শুরু করা হোক। আর যদি তাঁকে অভিযুক্ত করার মতো প্রমাণ না থাকে, তাহলে বলা হোক মিতুকে কে খুন করেছে? বাবুল আক্তার-বিষয়ক ধোঁয়ার আড়ালে চাপা পড়ে যাচ্ছে এই জরুরি প্রশ্নটাই।কেউ ভোলে না কেউ ভোলে। অনেক প্রশ্ন জমে যাচ্ছে। নারায়ণগঞ্জের ত্বকীর খুনি কারা? তনুর খুনি কারা? আর সম্প্রতি আফসানা নামের যে তরুণী ছাত্রী নিহত হলেন, কারা তাঁকে হত্যা করেছিল? শুক্রবার রাতের ঘটনা। রংপুরে পুলিশের মারধরে নুরুন্নবী নামের একজনের মৃত্যুর অভিযোগ উঠেছে (প্রথম আলো অনলাইন, ২০ আগস্ট)। পুলিশ বলছে, হৃদ্রোগে আক্রান্ত হয়ে তাঁর মৃত্যু হয়েছে। কে আমাদের নিশ্চিত করবে যে হত্যা নয়, এটি আসলে হৃদ্রোগের কেস। পুলিশি হেফাজতে হৃদ্রোগে মৃত্যুর অভ্যাস হয়ে যাচ্ছে আটককৃত ব্যক্তিদের! ২০১৪ সালে ঢাকার মিরপুরের কালশীতে ঘরে আগুন লাগিয়ে সাতজন আর গুলিতে তিনজনকে হত্যা করা হলো। পরপরই স্ত্রী-সন্তান হত্যার বিচারপ্রার্থী পিতা রহস্যজনক সড়ক দুর্ঘটনায় নিহত হলেন। এই ১১টি মৃত্যুর সওদাগরের নাম আজও অজানা! চট্টগ্রামের বাঁশখালীতে বিদ্যুৎকেন্দ্র স্থাপনকে কেন্দ্র করে সংঘর্ষে চারজন নিহত হন। চার মাস অতিক্রান্ত, ইস্যুটা মোটামুটি ধামাচাপা।আরও বেশি উদাহরণ নিষ্প্রয়োজন। এ ধরনের বিস্তর ঘটনা আছে আমাদের চারপাশে। প্রায় প্রতিনিয়তই নিখোঁজ, গুম ও ক্রসফায়ারে লাশ পড়ছে। জানার উপায় নেই, তাদের কতজন অভিযুক্ত আর কতজন পরিস্থিতির শিকার। কিছু মানুষ আবার এগুলো সমর্থনও করেন। কিন্তু আইনের হাতে যে রক্ত লেগে আছে, সেই রক্তাক্ত হাত যে ক্রমেই নিরীহ ব্যক্তিদেরও রক্তাক্ত করছে, এভাবে চললে যে আইনের শাসন বলে কিছু থাকবে না, তা অনেকেই বুঝতে রাজি নন। ‘অপরাধী’ বা জঙ্গি হলেও আইনের বাইরে কাউকে হত্যা করা যায় না।এসব ঘটনা একটা জিনিসই প্রমাণ করে: কিছু জীবন খরচযোগ্য। হতে পারে তারা নারী বা শিশু, হতে পারে সাধারণ নিরীহ পুরুষ। যখন অনেক হত্যার বিচার হয় না, তখন এই ‘অনেকে’ পড়ে যান খরচযোগ্যের তালিকায়। এ ধরনের জীবনকে বলা যায় উদোম জীবন। ইতালীয় রাজনৈতিক দার্শনিক গিওর্গিও আগামবেন বলছেন, ‘উদোম জীবন হলো তছনছ করা জীবন, রাজনৈতিক গুরুত্বহীন জীবন।’ প্রাচীন রোমান সাম্রাজ্যের আইনে এদের বলা হতো হোমো সাসের, যাদের হত্যা করলে শাস্তি হবে না। সহিংসতার সামনে তাদের কোনো রক্ষাকবচ নেই, হত্যার সামনে সম্পূর্ণ উদোম এ মানুষেরা। অপরাধী বা শত্রুশ্রেণির না হলেও তারা একধরনের নিষিদ্ধ মানুষ। প্রায়ই তাদের অবস্থা হয় বধযোগ্য প্রাণীর মতো।আগামবেন বলছেন, আজকে আধুনিক রাষ্ট্রে মানুষ দুভাবে বিভক্ত। একদলের জীবন উদোম (bare life), আরেক দল সার্বভৌম ক্ষমতার (sovereign power) অধিকারী। সার্বভৌম যারা, তাদের জবাবদিহি করতে হয় না। তারা দায়মুক্ত, বিচারের ঊর্ধ্বে তাদের অবস্থান। যেমন দায়মুক্তি ভোগ করতেন আগেকার যুগের রাজা-বাদশাহরা। আগামবেনের সিদ্ধান্ত, সার্বভৌম ক্ষমতা আইনের সীমা পেরিয়ে গেলে নাগরিকদের অনেকেই সহিংসতার সামনে উদোম হয়ে পড়ে। অনেক সময় কর্তৃত্ববাদী সরকার সমগ্র জনগণকেই হোমো সাসের বানিয়ে ফেলতে পারে। সাধারণত গণহত্যার মধ্যে এই সর্বময় সহিংসতার দায়মুক্তি দেখা যায়। তবে যুদ্ধ ও গণহত্যা ছাড়াও সাধারণ পরিস্থিতিতেও এ ধরনের দায়মুক্ত হত্যালীলা চলতে পারে।তনু থেকে আফসানা, ত্বকী থেকে রংপুরের ওই নুরুন্নবী পর্যন্ত তাই আমরা দুটি পক্ষ দেখি: একদল হত্যাযোগ্য, খরচযোগ্য, বিচারহীন হত্যার শিকার এবং আরেক দল বিচারের ঊর্ধ্বে থাকা মানুষ। খুনির সংখ্যা অল্প, শিকারের সংখ্যাই বেশি। এই খুনিরা যদি কোনো–না-কোনোভাবে ক্ষমতার সিঁড়ির ওপরের দিকের লোক বা প্রতিষ্ঠান হয়, কিংবা হয় তাদের মদদপুষ্ট, তাহলে তাদের বিচারের কাঠগড়ায় এনে শাস্তি দেওয়া কঠিন। আফসানার পরিবার অভিযোগ করেছে, রাজধানীর তেজগাঁও কলেজ শাখা ছাত্রলীগের নেতা রবিন ও তাঁর বন্ধুরা এই হত্যায় জড়িত। আফসানার ভাইয়ের অভিযোগ, ‘আমি তাকে (রবিন) আমার বোনকে হত্যার চার দিন পরেও ফেসবুকে পোস্ট দিতে দেখেছি’ (দ্য ডেইলি স্টার, ২০ আগস্ট ২০১৬)। এমনকি তারা আফসানার পরিবারকে ফোন করে হুমকিও দিচ্ছে। পুলিশ এখনো কিছু জানে না, কাউকে গ্রেপ্তারও করে না।তনু ও মিতুর জন্য এত আন্দোলন হলো, হত্যাকারীদের ঠিকানা পর্যন্ত তদন্তের হাত যেতেই পারল না। একই কথা ত্বকীর খুনিদের জন্যও খাটে। শুধু একটি-দুটি ক্ষেত্রে নয়, খরচের খাতার নামের তালিকা তো লম্বাই হচ্ছে কেবল। বাংলাদেশে বেশি থেকে আরও বেশি মানুষের জীবন উদোম ও অরক্ষিত হয়ে পড়ছে। অর্থাৎ দায়মুক্তির ক্ষমতা এখন আগের চেয়ে শক্তিশালী। জাহাঙ্গীরনগর বিশ্ববিদ্যালয়ের কুখ্যাত মানিক সন্ত্রাস করে পার পাওয়ার পর ধর্ষক হয়ে উঠেছিলেন। একইভাবে প্রতিটি দায়মুক্তি খুনিদের দিচ্ছে আরও বেশি খুনের নজরানা। আর ক্রিয়ার সমান ও বিপরীত প্রতিক্রিয়ার নিয়মে খরচযোগ্য জীবনের মালিকের সংখ্যাও ক্রমবর্ধমান!ফারুক ওয়াসিফ: সাংবাদিক ও লেখক।bagharu@gmail.comইহাতে মন্তব্য প্রদান বন্ধ রয়েছে
87		আজ নেইমারকে কাঁদতে দেখা গেল। আশি হাজার দর্শক দেখলেন গ্যালারিতে, কোটি চোখ টেলিভিশনের পর্দায়। টাইব্রেকার। জার্মানি আগে শুট করছে। ব্রাজিল পরে। ৪-৪ হয়ে গেল। জার্মানির পঞ্চম শটটা ব্রাজিলের গোলরক্ষক ঠেকিয়ে দিলেন। এবার ব্রাজিলের পক্ষ থেকে শুট করতে এগিয়ে গেলেন নেইমার। অধিনায়ক। এই বলটা জালে জড়াতে পারলেই ব্রাজিল ফুটবলে সোনা জিতবে। ইতিহাসে প্রথম। যা পারেননি রোনালদো, রোনালদিনহো, রোমারিও। নেইমার কি তা পারবেন? শট নিতে ছুটে গিয়ে থামলেন। জার্মানির গোলরক্ষক অবিচলিত। নেইমার মারলেন। বল স্পর্শ করল জাল। নেইমার মাটিতে শুয়ে পড়ে কাঁদতে লাগলেন। বসে পড়ে কাঁদলেন। উঠে দাঁড়িয়ে কাঁদলেন। তাঁর কান্না আর থামে না।এর আগে, মাত্র কিছুদিন আগে কোপা আমেরিকার ফাইনালে আমরা মেসিকে কাঁদতে দেখেছি। মেসি কেঁদেছিলেন পেনাল্টি মিস করে। ফাইনালে হেরে গিয়ে।ব্রাজিলিয়ানরা কান্নায় ওস্তাদ। লিখেছেন উৎপল শুভ্র। ২১ আগস্ট প্রথম আলোয়। গত বিশ্বকাপে ব্রাজিলের অধিনায়ক থিয়েগো সিলভা কাঁদতেন জাতীয় সংগীত বাজার সময়। পরে সমালোচনা হয়েছিল, যে অধিনায়ক খেলা শুরুর আগেই কাঁদে, তাঁর দল কি আর ম্যাচ জিততে পারে!বিশ্বকাপের ওই খেলায় তো নেইমার ছিলেন না। আগের ম্যাচে কোমর ভেঙে গিয়েছিল তাঁর। তবু নেইমার ছিলেন গ্যালারিজুড়ে। নেইমারের মুখের ছবির কাটআউট ছিল সবার হাতে হাতে। ওই ভুতুড়ে খেলার হাজারো ব্যাখ্যা আছে। একটা ব্যাখ্যা হলো, নেইমারের না থাকাটাই ভূতের আছর হয়ে চেপে বসেছিল ব্রাজিলিয়ানদের ওপরে।নেইমার ব্রাজিল ফুটবলের পোস্টার বালক। নেইমার মেসি নন, নেইমার ক্রিস্টিয়ানো রোনালদো নন। কিন্তু নেইমার নেইমার। নেইমারের যে জিনিসটা সবচেয়ে ভালো লাগার মতো, তা হলো তাঁর দুষ্টুমি। গত বিশ্বকাপ দেখতে ব্রাজিল গিয়েছিলাম। মাঠে খেলা দেখার একটাই বাড়তি লাভ, খেলোয়াড়েরা খেলা শুরুর ঘণ্টা আধেক আগে নেমে ওয়ার্মআপ করেন। সেইটা কাছ থেকে দেখা যায়। ব্রাজিল একটা খেলার আগে এই রকম নেমেছে। নেমেছেন নেইমারও। উৎপল শুভ্র আমাকে ফোন করলেন। তিনি সাংবাদিক গ্যালারিতে। আমি অসাংবাদিক গ্যালারিতে। বললেন, নেইমারের কাণ্ড দেখো। কাণ্ড মানে কাণ্ডকারখানা। শুধুই দুষ্টুমি করছেন। খেলা যেন তাঁর কাছে এক অপার আনন্দের বিষয়। খেলা যেন তাঁর কাছে একটা ভীষণ আমুদে ব্যাপার। এর পিঠে বল মারছেন, ওকে পেছন থেকে টোকা দিচ্ছেন, হাসছেন, গড়িয়ে পড়ছেন। ফেসবুকে আমি নেইমারের ফলোয়ার। যা পোস্ট তিনি দেন, তার মধ্যে নিছক দুষ্টুমি থাকে অনেকগুলো। চোখ টিপছেন, পরিবারের সঙ্গে সময় কাটাচ্ছেন, এই সব।ড. মযহারুল ইসলাম একবার একটা প্রবন্ধ লিখেছিলেন, ‘কবিতায় দুষ্টুমি’। সুনীলের কবিতায় যে দুষ্টুমি থাকে, সেটাও যে মূল্যবান, তা ছিল সেই প্রবন্ধের প্রতিপাদ্য। আমি নেইমারের কাণ্ডকীর্তি দেখি। আর ভাবি, তাঁকে নিয়েও প্রবন্ধ লেখা যায়—ফুটবলে দুষ্টুমি। এই দুষ্টুমি কিন্তু ইতিবাচক অর্থে। নেইমারই তাই বলতে পারেন, বার্সেলোনায় আমরা নামি মেসির জন্য। মেসি খেলতে নামেন, বাকিরা তাঁর সঙ্গী হন।নেইমারের এই মজার দুষ্টুমি তাঁর খেলাটাকে দর্শকদের জন্যও মজার করে তোলে। দক্ষতা বা স্কিল যে তাঁর আছে, সেটা সবাই জানে। বল নিয়ে তিনিও সার্কাস করতে জানেন। একবার যে পেছনের বল দু’পা দিয়ে তুলে সামনে পাঠিয়ে দিয়েছিলেন, সেটা ভীষণ সমালোচিত হয়েছিল, কারণ এটা নাকি প্রতিপক্ষকে তাচ্ছিল্য করার ইঙ্গিত।নেইমার কিন্তু ফ্রি কিকে গোল দেওয়ার ব্যাপারে আরেকটা কিংবদন্তি হয়ে যাচ্ছেন। বেন্ড ইট লাইক বেকহাম—প্রবাদ আছে। মেসি পারেন, ক্রিস্টিয়ানো পারেন, রবার্তো কার্লোস পারতেন। এটা নেইমারও পারেন। বাতাসে বাঁক খেয়ে বল গোলে ঢুকে যায়, এবারের অলিম্পিকেই তিনি সেটা করে দেখিয়েছেন। তবে ২০ আগস্ট ২০১৬ রিও অলিম্পিকে ফুটবলের ফাইনালে জার্মানির বিরুদ্ধে নেইমার ফ্রি কিকে যে গোলটা করলেন, সেটা থেকে প্রবাদ হতে পারে, নেইল ইট লাইক নেইমার। রংধনুর মতো বল উঠে গেল, গোলকিপারের মাথার ওপর দিয়ে বারে পড়ে ঢুকে গেল জালে। দুষ্টু ছেলেটা আরেকটা দুষ্টুমি করল। অমন যে নেইমার, তিনি জার্মানির গোলে টাইব্রেকারের পঞ্চম বলটি পাঠিয়ে, দেশের জন্য সোনা জিতে নিয়ে ছেলেমানুষের মতো হাউমাউ করে কাঁদলেন।মেসিও কেঁদেছিলেন। সেও দেশের জন্যই। নেইমারও কাঁদলেন। সেও দেশের জন্যই। একজন অল্পের জন্য না পেরে, আরেকজন অধিনায়ক হিসেবে নিজের পায়ে জয় ছিনিয়ে এনে।চোখের জল মূল্যবান। মেসি পেনাল্টি মিস করে প্রমাণ করেছিলেন, তিনিও এই মর্ত্যেরই মানুষ। নেইমার কেঁদে বোঝালেন, সাফল্য তাঁকে আমাদের মতোই স্পর্শ করে। আর সেই ভূতের আছরটাও নামল। সেই যে তার অনুপস্থিতি যা চাপিয়ে দিয়েছিল জার্মানির সঙ্গে খেলার দিন, ব্রাজিল বিশ্বকাপে।নেইমার বলছেন, তিনি আর জাতীয় দলের অধিনায়ক থাকতে চান না। প্রজাপতির মতো নির্ভার মাঠজুড়ে উড়ে বেড়ানো ছেলেটির জন্য বোধ হয় সেটাই ভালো। তাঁকে দেখলে মনে হয় না, দায়িত্ব কথাটা তাঁর সঙ্গে যায়। বরং মনে হয়, তিনি শিল্পী, তাঁর কাজ আনন্দ দেওয়া। আনন্দের জন্য খেলা। খেলার মূল উদ্দেশ্য তো তাই ছিল।এমন একজন দুষ্টু-মিষ্টি-আমুদে শিল্পী ফুটবলারকে ভালো না বেসে পারা যায়!ইহাতে মন্তব্য প্রদান বন্ধ রয়েছে
88		২০০৪ সালের ২১ আগস্ট আওয়ামী লীগের সমাবেশে ভয়াবহ গ্রেনেড হামলায় তৎকালীন বিরোধীদলীয় নেত্রী শেখ হাসিনা ও আওয়ামী লীগের নেতারা অল্পের জন্য বেঁচে গিয়েছিলেন। তবে আইভি রহমানসহ আওয়ামী লীগের ২২ নেতা-কর্মী নিহত হয়েছিলেন। আহত হয়েছিলেন শতাধিক। অনেকেই চিরতরে পঙ্গু হয়ে গেছেন। তাঁদের কেউ কেউ আর স্বাভাবিক জীবন ফিরে পাননি।সেদিন বিকেলে ইসলামি জঙ্গিগোষ্ঠী হরকাতুল জিহাদের গ্রেনেড হামলায় আওয়ামী লীগের সভানেত্রী শেখ হাসিনাসহ দলের মূল নেতৃত্ব নিশ্চিহ্ন হয়ে গেলে দেশের জন্য তা এক ভয়ংকর পরিণতি ডেকে আনত।হরকাতুল জিহাদের নেতা মুফতি হান্নান ও গ্রেপ্তার হওয়া জঙ্গিদের দেওয়া তথ্য অনুযায়ী এটা পরিষ্কার যে ২১ আগস্ট গ্রেনেড হামলার মূল লক্ষ্য ছিল শেখ হাসিনাসহ আওয়ামী লীগের শীর্ষস্থানীয় নেতাদের হত্যা করা।কিন্তু আমরা দেখেছি, ২০০৪ থেকে ২০০৬ সাল পর্যন্ত বিএনপি-জামায়াত জোট সরকারের পক্ষ থেকে এমন অবিশ্বাস্য কথাও প্রচার করা হয়েছিল যে আওয়ামী লীগ নিজেরাই জনগণের সহানুভূতি ও সমর্থন পেতে ওই গ্রেনেড হামলা চালিয়েছিল। তাদের বক্তব্য ছিল, গ্রেনেড হামলা এমনভাবে করা হয়েছে যেন শেখ হাসিনা বেঁচে যান এবং জোট সরকারকে একটি বিব্রতকর অবস্থায় ফেলা যায়।২০০৪ সালের ১৫ সেপ্টেম্বর জাতীয় সংসদেও জোট সরকারের সাংসদেরা ২১ আগস্ট আওয়ামী লীগের সমাবেশে গ্রেনেড হামলার জন্য আওয়ামী লীগকে দায়ী করে বক্তৃতা দিয়েছিলেন। তাঁরা বলেছিলেন, জনগণের ভোটে ক্ষমতায় যেতে ব্যর্থ হয়ে এখন নৈরাজ্যের মাধ্যমে তারা (আওয়ামী লীগ) ক্ষমতায় যেতে চায়। সেই ষড়যন্ত্রের অংশ হিসেবেই আওয়ামী লীগের সমাবেশে ২১ আগস্টের গ্রেনেড হামলা ঘটানো হয়েছে। তখন বিএনপি ওই নৃশংস হত্যাকাণ্ডের জন্য আওয়ামী লীগ ছাড়াও প্রতিবেশী দেশ ভারতের প্রতিও অঙ্গুলি নির্দেশ করেছিল।বিএনপি-জামায়াত জোট সরকার দেশবাসীকে এটা বিশ্বাস করানোর চেষ্টা করেছিল যে ভারতের গোয়েন্দা সংস্থার পরিকল্পনা অনুযায়ী গ্রেনেড হামলার ঘটনা ঘটেছে। কলকাতায় পলাতক শীর্ষস্থানীয় সন্ত্রাসীদের পরিকল্পনায় ১৪ জনের একটি দল এই গ্রেনেড হামলা চালিয়েছিল। চারদলীয় জোট সরকার ও গোয়েন্দা সূত্রের বরাত দিয়ে ওই সব মিথ্যা তথ্য জোট সরকারের সমর্থক পত্রপত্রিকায় প্রচারও করা হয়েছিল। বিএনপি-জামায়াত জোট সরকারের সমর্থক লেখক ও বুদ্ধিজীবীরা সভা-সেমিনারে একই সুরে বক্তব্য দিয়ে, পত্রিকায় কলাম লিখে সেই মিথ্যা প্রচারে সহায়তাও করেছিলেন। কিন্তু ২১ আগস্ট গ্রেনেড হামলার সত্য প্রকাশ পাওয়ার পর থেকে বিএনপি নেতৃত্ব চুপ রয়েছে। এ বিষয়ে তারা আর কিছু বলে না।আমাদের প্রত্যক্ষ অভিজ্ঞতা রয়েছে যে জোট সরকারের আমলে স্বরাষ্ট্র মন্ত্রণালয় এবং জাতীয় নিরাপত্তা গোয়েন্দা সংস্থার তখনকার গুরুত্বপূর্ণ ব্যক্তিরা প্রত্যক্ষ ও পরোক্ষভাবে এ ধরনের মিথ্যা তথ্য সরবরাহ করেছিলেন, প্রচার করেছিলেন।চারদলীয় জোট সরকারের গঠিত এক সদস্যের বিচার বিভাগীয় কমিশনের প্রধান বিচারপতি জয়নুল আবেদীন তাঁর প্রতিবেদনে প্রায় একই কথা বলেছিলেন। মোট ৪০ দিনের অনুসন্ধানে(?) প্রস্তুত তথাকথিত তদন্ত প্রতিবেদনে সেসব মনগড়া তথ্য-ব্যাখ্যাই দেওয়া হয়েছিল, যা জোট সরকারের নেতা-মন্ত্রীরা বলেছিলেন। আর তদন্ত কমিশনের কাছে জাতীয় নিরাপত্তা সংস্থার সাবেক প্রধান ব্রিগেডিয়ার জেনারেল (অব.) আবদুর রহীম যে বক্তব্য দিয়েছিলেন, তা তো সেই একই কথা, যা বলেছিলেন চারদলীয় নেতা-মন্ত্রীরা।সিআইডি ও পুলিশের ‘জজ মিয়া’ আখ্যান নিয়ে আমরা তখনই সন্দেহ করেছিলাম। এবং শিশির ভট্টাচার্যে৵র একটি কার্টুনসহ প্রথম আলোর এক প্রতিবেদনে জজ মিয়ার কাহিনিকে ‘আষাঢ়ে গল্প’ বলে উল্লেখ করা হয়েছিল (২৯ জুন, ২০০৫)। এর পরপরই এক সামাজিক অনুষ্ঠানে তৎকালীন স্বরাষ্ট্র প্রতিমন্ত্রী আমাকে বলেছিলেন, ‘আষাঢ়ে গল্প বলছেন আপনারা, আমরা সত্য প্রকাশ করে প্রমাণ করে দেব, কীভাবে সীমান্তের ওপার থেকে পরিকল্পনা হয়েছে, কীভাবে সন্ত্রাসী সুব্রত বাইন ও তার সঙ্গীরা এই গ্রেনেড হামলা চালিয়েছে।’ একই কথা তিনি আরও অনেককেই বলেছিলেন। চারদলীয় জোট সরকার আর স্বরাষ্ট্র মন্ত্রণালয় সে সত্য আর প্রকাশ করতে পারেনি! তত দিনে সবাই সত্য ঘটনা জেনে গেছে। যে সত্যকে তাঁরা লুকিয়ে রেখেছিলেন।মনে পড়ে, ২১ আগস্টের ঘটনার পরপর তৎকালীন পাকিস্তানি রাষ্ট্রদূত সে সময়ই আমাকে হুবহু একই রকম কথা বলেছিলেন। তিনিও বলেছিলেন, এটা আওয়ামী লীগেরই কাজ। এ ঘটনায় তারাই তো লাভবান হবে। তারা সহানুভূতি পাবে। এমনকি ঘটনার আগের মুহূর্তে শেখ হাসিনা আইভি রহমানকে মঞ্চে ডেকে নিতে চেয়েছিলেন। সে কথাও তিনি বলেছিলেন। শেখ হাসিনার জ্ঞাতসারেই এ ঘটনা ঘটেছে বলে ওই পাকিস্তানি কূটনীতিক বলেছিলেন।২০০৭ সালের ১১ জানুয়ারির পর পুরো পরিস্থিতি পাল্টে যায়। ২০০৭ সালের ১১ জানুয়ারির পর, সশস্ত্র বাহিনী সমর্থিত তত্ত্বাবধায়ক সরকারের আমলের দেড় বছরে ২১ আগস্টের গ্রেনেড হামলার ঘটনার নেপথ্যের অনেক তথ্যই বেরিয়ে এসেছিল। এখন এটা সুস্পষ্টভাবে প্রমাণিত হচ্ছে যে বিএনপি নেতৃত্বাধীন চারদলীয় জোট সরকার জেনেশুনে সম্পূর্ণ উদ্দেশ্যপ্রণোদিতভাবে ঘটনা এবং উগ্র জঙ্গিগোষ্ঠী ও প্রকৃত আসামিদের আড়াল করার চেষ্টা করেছিল।স্বরাষ্ট্র মন্ত্রণালয় ও জাতীয় নিরাপত্তা গোয়েন্দা সংস্থার তৎকালীন গুরুত্বপূর্ণ ব্যক্তিরা পরে বলার চেষ্টা করেছেন যে পুলিশ ও সিআইডি তাঁদের ভুল বুঝিয়েছিল। উদ্দেশ্যপূর্ণ তথ্য দিয়ে তাঁদের বিভ্রান্ত করেছিল। পরে যখন সত্য জানতে পারেন, তখন আর তাঁদের কিছু করার ছিল না। কিন্তু তাঁদের এসব বক্তব্য মোটেই গ্রহণযোগ্য নয়। বরং সাবেক প্রধানমন্ত্রী বেগম খালেদা জিয়া, স্বরাষ্ট্র ও পররাষ্ট্র মন্ত্রণালয়, জাতীয় নিরাপত্তা গোয়েন্দা সংস্থা ও সরকারের মন্ত্রী-নেতারা পরোক্ষ ও প্রত্যক্ষভাবে ২১ আগস্টের ঘটনার জন্য আওয়ামী লীগ ও ভারতকেই দায়ী করছিলেন। এ কথা তাঁরা প্রচার করেছেন সুপরিকল্পিতভাবে।২১ আগস্টের ঘটনার পরপরই দৈনিক পত্রিকার সম্পাদক ও ব্যবসায়ী নেতাদের সঙ্গে বৈঠকে বেগম জিয়াও সেসব কথাই বলেছিলেন নানাভাবে।সর্বশেষ যেসব তথ্য প্রকাশ পেয়েছে, তাতে আমাদের সন্দেহই সত্য বলে প্রমাণিত হয়েছে। তৎকালীন জোট সরকারের উচ্চপর্যায়ের পরামর্শেই স্বরাষ্ট্র মন্ত্রণালয়, জাতীয় নিরাপত্তা গোয়েন্দা সংস্থা, সিআইডি ও পুলিশের তখনকার উচ্চপদস্থ কর্মকর্তারা ২১ আগস্টের গ্রেনেড হামলার তদন্তকে ভিন্ন খাতে প্রবাহিত করার চেষ্টা করেছিলেন। তাঁরা পেশাদার খুনি চক্র, আওয়ামী লীগের নেতৃত্ব এবং ভারতের ওপর এই হামলার দায়দায়িত্ব চাপিয়ে দেওয়ার অপচেষ্টা করে প্রকৃত অপরাধীদের বাঁচানোর চেষ্টা করেছিলেন। উদ্দেশ্যমূলকভাবে মামলার আলামত নষ্ট করা হয়েছিল। তৎকালীন সরকারের আহ্বানে বিদেশ থেকে আসা ইন্টারপোল ও এফবিআইয়ের বিশেষজ্ঞদের ভুল তথ্য দিয়ে বিভ্রান্ত করা হয়েছিল। অবশ্য বিদেশি বিশেষজ্ঞদের আনাটা ছিল লোক দেখানো একটি কৌশলমাত্র।বিগত সময়কালে প্রথম আলোর অনুসন্ধানে আরও জানা গেছে, জোট সরকারের সাবেক প্রধানমন্ত্রী বেগম খালেদা জিয়া প্রতিরক্ষা গোয়েন্দা মহাপরিদপ্তরকে সে সময়ে ২১ আগস্টের গ্রেনেড হামলা সম্পর্কে কোনো তদন্ত করতে নিষেধ করেছিলেন। তৎকালীন সাবেক প্রধানমন্ত্রী তাঁর পছন্দের সামরিক-বেসামরিক কর্মকর্তাদের দিয়ে ২১ আগস্টের হত্যাকাণ্ডের উদ্দেশ্যমূলক তদন্ত করতে বলেছিলেন। সে তদন্ত প্রতিবেদন আর কোনো দিন প্রকাশ করা হয়নি। এখন কোথাও তা পাওয়া যায় না।এসব তথ্যের পটভূমিতে প্রশ্ন ওঠাই স্বাভাবিক, তা হলে কি ২১ আগস্ট হামলার সঙ্গে জোট সরকারের উচ্চপর্যায়ের কোনো যোগসাজশ ছিল? সে সময়ে প্রতিরক্ষা গোয়েন্দা মহাপরিদপ্তরে কর্মরত কোনো কোনো ঊর্ধ্বতন কর্মকর্তার মনেও এ প্রশ্ন দেখা দিয়েছিল তখনই। এখনো তাঁরা সে রকমই ভাবেন। ওই হামলার পরপর বিভিন্ন ঘটনা থেকে এমন ধারণাই হয়েছিল তাঁদের। বর্তমান তদন্তে জোট সরকারের উপমন্ত্রী আবদুস সালাম পিন্টুর জড়িত থাকার প্রমাণ মিলেছে। তাঁর সরকারি বাসভবনে এই হামলা নিয়ে বৈঠকও হয়েছিল। তদন্ত কর্মকর্তারা পিন্টু পর্যন্ত গিয়ে থেমে গেছেন। কিন্তু ঘটনার সঙ্গে তৎকালীন ক্ষমতাসীনদের আরও কেউ সম্পৃক্ত ছিলেন কি না, তা খতিয়ে দেখাটা জরুরি ছিল। এই প্রশ্ন ওঠা খুবই প্রাসঙ্গিক, কারণ জোট সরকার এই ঘটনার তদন্ত সম্পূর্ণ উল্টোপথে চালিত করেছিল। আর এই কাজে সরকারের সর্বোচ্চ নেতৃত্বের মনোভাবও ছিল একই রকম।বিগত সময়কালে যখন শেখ হাসিনা ও আওয়ামী লীগের নেতৃত্বকে হত্যা করতে ২১ আগস্টের গ্রেনেড হামলার মতো অবিশ্বাস্য ভয়াবহ ঘটনাবলির প্রায় সব তথ্য বের হয়ে এসেছে, তখন এটা সত্যি বিশ্বাস করা কঠিন হয়ে পড়ে যে একটি নির্বাচিত সরকার ও নেতৃত্ব কীভাবে তাদের প্রতিপক্ষ শক্তিকে ধ্বংস করতে কী নির্লজ্জভাবে সত্যকে উল্টোপথে পরিচালিত করতে পারে!২১ আগস্টের মতো ভয়ংকর ঘটনায় বিএনপি-জামায়াত জোট সরকারের এই ভূমিকাকে দেশের মানুষ কীভাবে গ্রহণ করবে? এ ঘটনা বিএনপির বর্তমান ও ভবিষ্যতের জন্য একটি কলঙ্কিত অধ্যায় হিসেবেই বিবেচিত হবে। এই কলঙ্ক মুছে ফেলা বিএনপির জন্য এক কথায় অসম্ভব।[নিবন্ধটি ঈষৎ পরিমার্জিত। এটি ২০০৮ সালের ২১ আগস্ট প্রথম আলোতে প্রকাশিত হয়েছিল।]মতিউর রহমান: সম্পাদক, প্রথম আলো।ইহাতে মন্তব্য প্রদান বন্ধ রয়েছে
89		নিজস্ব সংবাদ। ২২ আগস্ট ২০১৬সংবাদ: প্রধানমন্ত্রী শেখ হাসিনা বলেছেন, মরার আগে তিনি মরতে রাজি নন। বাংলাদেশকে সমৃদ্ধ দেশ হিসেবে গড়ে তোলাই তাঁর প্রতিজ্ঞা। এ জন্য প্রত্যেক মুজিব সৈনিককে সন্ত্রাস-জঙ্গিবাদের বিরুদ্ধে সোচ্চার থাকারও আহ্বান জানান তিনি। ২১ আগস্ট গ্রেনেড হামলা স্মরণে রোববার বিকেলে রাজধানীর বঙ্গবন্ধু অ্যাভিনিউয়ে আওয়ামী লীগ আয়োজিত আলোচনা সভায় শেখ হাসিনা এসব কথা বলেন।আন্দালিব খানআওয়ামী লীগের বদলে বিএনপির প্রতিপক্ষ যদি বিএনপির চরিত্রের মতোই আরেকটা দল হতো তাহলে এত দিনে আরেকটি ২১ আগস্ট দিয়ে তার প্রতিশোধ নিয়ে নিত।রূপমদেশ ও জনগণের জন্য কাজ অব্যাহত রাখুন, জনগণের ভালোবাসা, দোয়া, আশীর্বাদ আপনার সঙ্গেই রয়েছে।আল হামারএমন বর্বরোচিত ঘটনায় জড়িত ও হোতাদের সমুচিত সাজা দিতে এত বিলম্ব কেন?মো. গোলাম মামুন চৌধুরীরাখে আল্লাহ মারে কে!ইহাতে মন্তব্য প্রদান বন্ধ রয়েছে
90		আগস্ট ১৯, ২০১৬সংবাদ: শরীরের শেষ রক্তবিন্দু দিয়ে হলেও সুন্দরবন রক্ষার লড়াইয়ে শামিল হতে তরুণদের প্রতি আহ্বান জানিয়েছেন সুন্দরবন রক্ষা জাতীয় কমিটির আহ্বায়ক সুলতানা কামাল। এ জন্য রামপাল কয়লাভিত্তিক বিদ্যুৎকেন্দ্র বাতিলের আন্দোলনকে আরও বেগবান করার আহ্বান জানিয়েছেন তিনি।মঞ্জুররামপালে প্রস্তাবিত বিদ্যুৎকেন্দ্র প্রতিরোধে রাজনৈতিক মতপার্থক্য ভুলে সবাইকে একসঙ্গে কাজ করতে হবে।আন্দালিব খানপ্রধানমন্ত্রী শেখ হাসিনা জাতিসংঘের ‘চ্যাম্পিয়ন অব দ্য আর্থ’ জলবায়ু পুরস্কার অর্জন করে একজন আদর্শ পরিবেশবাদী হিসেবে প্রমাণ করেছেন। তাই সুন্দরবনের ব্যাপারে তাঁর সরাসরি হস্তক্ষেপ কামনা করছি। আমরা অবশ্যই বিদ্যুৎ চাই, কিন্তু সুন্দরবনের মতো বৈচিত্র্যে ভরপুর একটি ম্যানগ্রোভ বনকে জলাঞ্জলি দিয়ে নয়।রব্বানী চৌধুরীআলোচনা সভায় বা গোলটেবিল আলোচনায় শেষ রক্তবিন্দু দিয়ে সুন্দরবন বাঁচাতে হবে, এসব কথা বলা যতটা সহজ, রাজপথে তা বলা বেশ কঠিন। শেষ রক্তবিন্দু থাকা অবস্থায় আমরা বরং রাজপথে সুন্দরবন বাঁচাতে আমাদের কণ্ঠস্বর একত্র করি, তবেই হয়তো সুন্দরবনকে বাঁচানো যাবে।  ইহাতে মন্তব্য প্রদান বন্ধ রয়েছে
91		নিজস্ব প্রতিবেদক। আগস্ট ১৯, ২০১৬সংবাদ: রাজধানীর মেরুল বাড্ডার ইসলামিক ইন্টারন্যাশনাল স্কুল অ্যান্ড কলেজ থেকে জামায়াতের ১৮ নেতা-কর্মীকে আটক করেছে পুলিশ। তাঁরা ওই স্কুলে বসে নাশকতার পরিকল্পনা করছিলেন বলে দাবি করেছে পুলিশ। মীর মো. মোফাজ্জল হোসেনজামায়াতের প্রতিষ্ঠিত সব প্রতিষ্ঠান বন্ধ করে দেওয়া উচিত, এরাই জঙ্গি চাষ করে। দেশের ৯০ শতাংশ সন্ত্রাসী কর্মকাণ্ডে জামায়াত-শিবির জড়িত। কোনো ছাড় নয়। এগিয়ে যাবে বাংলাদেশ। এরাই আমাদের জাতীয় উন্নয়নের পথে বাধা। পরিচ্ছন্ন অভিযান চলতে থাকুক। তবে নিরপরাধ কেউ যেন পরিস্থিতির শিকার না হয়। মো. নিয়াজ মোরশেদ খানবাংলাদেশের পুলিশ কি ভবিষ্যৎ জানে যে তারা দাবি করছে, জামায়াতের এই লোকেরা নাশকতার পরিকল্পনা করছেন? ১৮ জন নেতা-কর্মীর মধ্যে তাঁদের পরিবারের সদস্যরাও আছেন। নাশকতার কোনো আলামতই খবরে আসেনি। এটা যদি নাশকতার পরিকল্পনা হয়, তাহলে তো বলতে হবে, একাধিক লোক মিলিত হলেই সেটা নাশকতার পরিকল্পনা!  ইহাতে মন্তব্য প্রদান বন্ধ রয়েছে
92		চ্যানেল আই অনলাইনে একটা লেখার একটা পর্যবেক্ষণ বেশ মনে ধরেছে: হাতি নিয়ে ঢাকার সমালোচক বনাম চোখের পানি ফেলা চরাঞ্চলের মানুষ। মাকসুদ-উন-নবীর ওই লেখা থেকেই জানতে পারলাম, বিখ্যাত লেখক জর্জ অরওয়েল ১৯২৬ সালে মিয়ানমারে (বার্মা) এসেছিলেন উপবিভাগীয় পুলিশ কর্তা হিসেবে। সেখানে তাঁকে এক অত্যাচারী হাতি মারার দায়িত্ব পালন করতে যেতে হয়। তিনি রাইফেল নিয়ে গিয়ে দেখেন হাতি শান্তভাবে ধান খাচ্ছে। তিনি গুলি করতে চাননি। গ্রামবাসী তাঁকে প্ররোচিত করে, তিনি গুলি করেন। হাতির শরীর থেকে ভেলভেটের মতো রক্ত বেরিয়ে আসে। এই নিয়ে তিনি স্মৃতিকথা লেখেন, শুটিং অ্যান এলিফ্যান্ট। এটা এখনো পড়ানো হয়। মাকসুদ-উন-নবী বলছেন, তাহলে ভারত থেকে আসা হাতিটি নিয়ে এক মাস-দুই মাস যদি আলোচনা হয়, তাতে এত সমালোচনার কী আছে।গত শুক্রবার অরণ্যে রোদনে লিখেছিলাম, মানুষ আবার কাঁদতে শিখুক। যশোরের কেশবপুরে একটা সেপটিক ট্যাংকে একজন সহকারী মিস্ত্রি ঢুকে পড়ে আর ওঠেননি, তখন প্রধান মিস্ত্রি ঢোকেন, তিনিও উঠছেন না দেখে ঢুকে পড়েন শ্রমিক, তাঁরা উঠছেননা দেখে ঢুকে পড়েন দুই পিতা আর পুত্র। এঁরা কেউ আর ওঠেননি। কিন্তু তারপরেও যে এই পাঁচটি লাশ বের করা হয়েছে, সেটাও করেছে গ্রামবাসীই, ভেতরে ঢুকেই। এই মানুষই একজনের বিপদে আরেকজন এগিয়ে যায়, রানা প্লাজার ধ্বংসস্তূপ থেকে বিপন্ন মানুষকে উদ্ধার করতে এগিয়ে যায়, ফুটবল পানিতে পড়ে গেলে তা আনতে নেমে পড়া কিশোরদের বাঁচিয়ে নিজের প্রাণ বিসর্জন দেয়। এই মানুষই হলি আর্টিজান রেস্তোরাঁয় বন্ধুর জন্য নিজের জীবন উৎসর্গ করে। এই মানুষই একটা বিপন্ন হাতিকে উদ্ধার করতে এগিয়ে আসে, আর সেই হাতিটা মারা গেলে কাঁদে।আমি বলি, মানুষ কাঁদুক। ঝরাপালকের বেদনায় বেদনার্ত হোক, একটা হরিণের মৃত্যুতে কাঁদুক, শালিকের মৃত্যুতে কাঁদুক এবং মানুষের সুখে-দুঃখে সে চোখের জল ফেলুক। মানুষের জীবন যেন তার কাছে সবকিছুর চেয়েই বেশি মূল্যবান বলে মনে হয়!আমাদের নাগরিক সমালোচকদের চোখে ভারত থেকে আসা হাতিটার অনেক দোষ। একটা বড় দোষ যে সে ভারতের। ফেলানীর মৃত্যুর জন্য ওই হাতিটাই দায়ী। কিংবা রামপালে বিদ্যুৎকেন্দ্র বিতর্কে তারও দায় আছে। আর সবচেয়ে বড় কথা, সে মানুষ নয়, সে হাতি।মৃত মানুষের জন্য পোষা প্রাণীর কাঁদার কাহিনি আমরা শুনেছি। মানুষের মৃত্যুতে প্রাণীরা কাঁদবে, সেটা খুব সচরাচর ঘটে না। কিন্তু মানুষ মানুষ হয়েছে, কারণ তার বোধ আছে, হৃদয় আছে, তার সংবেদন আছে। যে মানুষ একটা প্রাণীর মৃত্যুতে ব্যথা পায়, সে-ই মানুষ, সে-ই মানুষকে মানুষ রাখবে, তৃতীয় বিশ্বযুদ্ধ ঠেকাবে, অগ্রহণযোগ্য করে তুলবে চরমপন্থা, প্রত্যাখ্যান করবে জঙ্গিবাদ। আমাদের আজ এই রকম সহৃদয় নরম মনের মানুষই দরকার। গ্রামের চরাঞ্চলের সহজ সাধারণ মায়ায় ভরা অন্তরগুলোকেই আজ আমাদের চাই।দুই.আজ আমার গদ্যকার্টুন লেখার দিন। অভ্যাসবশত অরণ্যে রোদন করতে বসেছি। বরং গদ্যকার্টুনে ফেরা যাক।হাতি নাকি বেশ বুদ্ধিমান প্রাণী। ভাবছি, হাতি যদি মানুষের চেয়েও বেশি বুদ্ধিমান হতো, তাহলে কী হতো?হাতির নাম যে হাতি, এটা এসেছে তার হাত আছে বলে, এটা আমরা সবাই জানি। হাতির হাত হলো তার শুঁড়। তো ধরা যাক, হাতি মানুষের চেয়ে বুদ্ধিমান। তাহলে হাতি মানুষের আগে কম্পিউটার বানাত। সেই কম্পিউটার সে চালাত তার হাত দিয়ে। মানে শুঁড় দিয়ে। কি–বোর্ডগুলো কত বড় হতো ভাবুন।এক হাতে হাতি অবশ্য বেশি তাড়াতাড়ি কম্পিউটার চালাতে পারত না। সম্ভবত বুদ্ধিমান প্রাণীটি তখন চেয়ারে বসে সামনের দুই পা দিয়ে কম্পিউটার চালাত। এবং যেহেতু সে বুদ্ধিমান, সে নিশ্চয়ই কি–বোর্ডে কির সংখ্যা কমিয়ে রাখত। তার এত হ্রস্ব–উকার দীর্ঘ–উকারের দরকার পড়ত না। আর ০ থেকে ৯ পর্যন্ত অঙ্ক না রেখে সে ০ আর ১ এই বাইনারি পদ্ধতিতেই হিসাবপাতি চালিয়ে নিত।হাতি তার থাকার জন্য বড় বড় বাড়ি বানাত। বড় বড় গাছের গুঁড়ি টানার জন্য তখন হয়তো মানুষকে ব্যবহার করত। হাতির লিফটগুলো কত বড় হতো তাই ভাবছি। একটা লিফটে কতজন হাতি চড়তে পারত?হাতি বেশি চালাক হলে কি শুধু তৃণভোজীই থাকত, নাকি ননভেজ হয়ে যেত? তাহলে তো হার্ট অ্যাটাকে অনেক হাতি মারা যেত। সে জন্য হাতিদের অনেক কার্ডিয়াক হাসপাতাল বানাতে হতো। তবে যেহেতু হাতি বুদ্ধিমান, সেহেতু সে সম্ভবত আমিষ এড়িয়েই চলত। তবে কলাগাছ কি সে কাঁটাচামচ দিয়ে খেত, নাকি এখন যেভাবে খায় সেভাবেই খেত? কলাগাছ কি সে রান্না করে একটু লবণছিটিয়ে নিয়ে খেত? নাকি একেবারে সালাদের মতো কাঁচাই খেত?বুদ্ধিমান হাতিরা কি জুতা পরত? হাতিদের ফুটবল খেলতে আমরা সার্কাসে দেখেছি। ফুটবল মাঠে কি তারা বুট পরে নামত!হাতিদের সৌন্দর্য প্রতিযোগিতায় মিস ইউনিভার্স হতো যে হস্তিনীটি, সে কি যথেষ্ট মোটা থাকত? নাকি বেশ রোগা-পটকা হতো? হাতিরা কি ফেয়ার অ্যান্ড লাভলি ব্যবহার করে শ্বেতহস্তী হতে চাইত?হাতিদের যুদ্ধক্ষেত্রে কি অশ্ববাহিনী থাকত! নাকি মনুষ্যবাহিনী থাকত!হাতিদের দেশে দেশে কি সীমানা থাকত? বানের জলে কোনো মানুষ সীমানা পেরিয়ে অন্য দেশে ভেসে এলে হাতিরা কি তাকে উদ্ধারের চেষ্টা করত? উদ্ধার করার কাহিনি কি হাতিদের সংবাদপত্রে ছাপা হতো? টেলিভিশনে লাইভ দেখানো হতো? হাতিরা কি মানুষটাকে উদ্ধার করতে গিয়ে মেরে ফেলত। মানুষটা মরে গেলে হাতিরা কি কাঁদত? তখন অন্য হাতিরা কি হস্তী গণমাধ্যমের সমালোচনা করত? বলত, হাতিদের এত সমস্যা থাকতে মানুষকে নিয়ে কেন এত হইচই? আমাদের প্রতিবেশী দেশ সীমান্তে গুলি করে করে এত হাতি মারছে, সেটা নিয়ে তো কাউকে কাঁদতে দেখি না।সীমান্তে মানব চোরাচালান বন্ধ করলেই সব সমস্যার সমাধান হয়ে যাবে, হাতিদের মন্ত্রী কি সেটা বলতেন?হাতিদের দাবা খেলার ছকে কি হাতি নামের ঘুঁটি থাকত? সে কি শুধুই কোনাকুনি যেত? নাকি হাতির বদলে সেই ঘুঁটিটার নাম হতো মানুষ? আর তার চালটা হতো ৩-এর মতো প্যাঁচানো! হাতিদের কি ফেসবুক থাকত? মোবাইল ফোন? সেটা কি শুঁড় দিয়ে কানে ধরত?এই সব প্রশ্নের জবাব আমাদের কাছে নেই। শুধু একটা প্রশ্নের জবাব আছে। হাতিরা সেলফি তুলতে সেলফি স্টিক ব্যবহার করত না! সেলফিটা হাতিরা খুব সহজে খুব ভালোভাবেই তুলতে পারত। আর এলিফ্যান্ট রোডের নাম হতো হিউম্যান রোড!আনিসুল হক: সাহিত্যিক ও সাংবাদিক।ইহাতে মন্তব্য প্রদান বন্ধ রয়েছে
93		আমাদের দেশ ও সমাজ কোনো দিনই সমস্যামুক্ত ছিল না। তবে কম আর বেশি। একেক সময়ের সমস্যার একেক ধরন। এক কালের সমস্যার সঙ্গে অন্য সময়ের সমস্যার মিল নেই। নিরন্তর চেষ্টার মাধ্যমে মানুষই সেসব সমস্যার সমাধান করেছে। কিন্তু সমস্যা প্রকৃতিদত্ত, কিছু সমস্যা মানুষের সৃষ্টি। সমস্যা সৃষ্টি করে অতি অল্পসংখ্যক নষ্ট মানুষ, কিন্তু তার কারণে ভোগান্তি হয় সব মানুষের।প্রাকৃতিক দুর্যোগে কারও হাত নেই, কিন্তু প্রকৃতির নিষ্ঠুরতাকেও মানুষ জয় করেছে। শৈশবে দেখেছি কলেরা ও গুটিবসন্তে গ্রামের পর গ্রাম উজাড় হয়ে যেত। মহামারির মধ্যে দেখা যেত সারি সারি নতুন কবর। এক সপ্তাহের মধ্যে আমার এক চাচা ও এক ফুফু গুটিবসন্তে মারা যান। দাদি মারা যেতে যেতে বেঁচে যান। মাস খানেক পরে ভালো হয়ে পারিবারিক কবরস্থানে দুটি নতুন কবর দেখে তিনি তাঁর সব ছেলেমেয়েকে একসঙ্গে দেখতে চান। দুজন তাঁর সামনে হাজির না হওয়ায় তিনি সংজ্ঞা হারিয়ে ফেলেন। কলেরায়ও এভাবেই মারা যেত শত শত। সেই কলেরা-বসন্ত নির্মূল হয়েছে। তারও আগে ছিল কালাজ্বর। এক-দেড় বছর ভুগে মারা যেত। এখন কালাজ্বর শব্দটির সঙ্গেই অনেকের পরিচয় নেই। কোনো সমস্যাই চিরকাল থাকে না।শরীরের রোগের মতো সমাজের রোগও রোগ। শরীর কঠিন রোগে আক্রান্ত হলে যেমন বিপদ, তেমনি সমাজ যখন শক্ত রোগে আক্রান্ত হয় তখন অন্য রকম বিপদ। সে বিপদ শুধু ব্যক্তিবিশেষের নয়, সমগ্র সমাজের। শরীরের রোগ নিরাময় করেন অথবা রোগের প্রতিষেধক আবিষ্কার করেন চিকিৎসক ও বিজ্ঞানীরা। সমাজের রোগ নিরাময়েও বিভিন্ন সমাজে যুগে যুগে প্রয়োজন হয়েছে চিকিৎসকের। তাঁদের সম্পর্কেই কবি বলেছেন: ‘ভগবান তুমি যুগে যুগে দূত পাঠিয়েছ বারে বারে, দয়াহীন সংসারে।’ কিন্তু সাধারণ মানুষ তাঁদের ‘ব্যর্থ নমস্কারে’ ফিরিয়ে দিয়েছে।এই সমস্যাসঙ্কুল সংসারে নিজের আরাম-আয়েশ, সুখ-শান্তি ভুলে গিয়ে যাঁরা মানুষের শান্তি ও সম্প্রীতি প্রতিষ্ঠার জন্য জীবন উৎসর্গ করেন, তাঁরা সাধক এবং তাঁরা একধরনের পাগল বৈকি! মানুষের ভেতরে যে আদিম সহজাত অন্ধকার রয়েছে, তা দূর করে সমাজে আলো জ্বালানোতেই তাঁদের আনন্দ।হিন্দুধর্মশাস্ত্র বলে, মানুষের মধ্যে রজঃ গুণ রয়েছে, তমঃ গুণও রয়েছে। ইসলাম ধর্ম রজঃ গুণকে ‘সৎকর্ম’ বলেছে। এবং অব্যাহত তাগিদ দিয়েছে সৎকর্মে নিজেকে নিয়োজিত রাখার জন্য। অন্যান্য ধর্মও সৎকর্মকে মানুষের সর্বোচ্চ গুণ হিসেবে বিবেচনা করে। কিন্তু বাস্তবতা হলো, সব মানুষের ভেতরেই রয়েছে তমঃ গুণ—তার সহজাত আদিম অন্ধকার।আমাদের সমাজে বহু মেধাবী মানুষ জন্মগ্রহণ করেছেন। ইতিহাসের বিভিন্ন পর্যায়ে খুব বড় কর্মীও দেখেছি। বড় বিজ্ঞানী পেয়েছি। শিক্ষাবিদ পেয়েছি। পীর-ফকিরও প্রচুর দেখেছি। আধুনিক কালে আমরা বড় বড় নেতার উদ্দীপক বক্তব্য শুনেছি। কবি-সাহিত্যিকদের মূল্যবান লেখা পড়েছি; কিন্তু একমাত্র লালন শাহ ছাড়া আর কোনো সাধকের সহজ-সরল অমিয় বাণী আমাদের কানে যায়নি।সাধককে সব ত্যাগ করতে হয়। সংসারের চাওয়া-পাওয়া, মায়া-মমতা-বন্ধনের মোহ ত্যাগ করে সামগ্রিকভাবে সব মানুষের কল্যাণে একটি প্রেমময়, ন্যায়বিচারভিত্তিক ও যুক্তিবাদী সমাজ বিনির্মাণে যিনি নিজেকে উৎসর্গ করেন, তিনিই তো সাধক বা কবির ভাষায় ‘পাগল’। ওই জাতীয় পাগলেরাই মহান পথপ্রদর্শক ও নৈতিক শিক্ষক। তেমন শিক্ষক আমাদের পথ প্রদর্শনের জন্য আমরা পাইনি।দেশমাতৃকার প্রতি সন্তানের কী কর্তব্য, সমাজের প্রতি নাগরিকের কী দায়িত্ব, কোনটা কাজ, কোনটা কর্তব্য আর কোনটা ত্যাগ তা আমরা অনুধাবন করতে পারিনি। তাই দেশের জন্য কিছু করে তার বিনিময়ে নানা কিছু চাই। একজন অসুস্থ এক ভিখারিকে কোলে করে রাস্তা পার করে দিল। ওপারে গিয়ে সন্তুষ্ট ভিখারি যদি তার হাতে পাঁচটি টাকা গুঁজে দেয় এবং সে ওই টাকা গ্রহণ করে, তাহলে কোলে করে রাস্তা পার করার ত্যাগটা থাকল না। দেশকে কিছু দিয়ে বিনিময়ে কিছু নিতে নেই।বাঙালি জাতি মেধাবী, তার অনেক গুণ আছে, কিন্তু ত্যাগের চেয়ে ভোগের দিকে তার ঝোঁক। ত্যাগও সে করতে জানে, কিন্তু ত্যাগের পরেই প্রাপ্তিযোগের জন্য তার আকুলতা। সেটা খুব প্রকটভাবে দেখা গেছে স্বাধীনতার পরে। দেশকে শত্রুমুক্ত করতে যাঁরা পরিশ্রম করেছেন, তাঁরা অনেকে দেশের কাছে পারিশ্রমিক ও পুরস্কার চাইলেন। তবে রাষ্ট্র সে পারিশ্রমিক বণ্টনে বৈষম্য করল। সবাই তা পেলেন না। পেলেন শুধু তাঁরাই, যাঁরা সরকারি লোক। দুটো ইনক্রিমেন্ট দুই বছরের জ্যেষ্ঠতা। যাঁরা পেলেন না তাঁরা হলেন বঞ্চনার শিকার। সবচেয়ে ভালো হতো কেউই পাবেন না অথবা পেলে সবাই পাবেন।মুক্তিযুদ্ধে অংশগ্রহণ করে শত্রুর বিরুদ্ধে প্রতিরোধ সংগ্রামে যাঁরা যোগ দেন, তাঁদের অধিকাংশই নিম্নমধ্যবিত্ত ও মধ্যবিত্ত পরিবারের তরুণ এবং ভূমিহীন ও ছোট কৃষক পরিবারের মানুষ। তাঁরা কল্পনাও করেননি কোনো দিন তাঁদের নাম উঠবে মুক্তিবার্তায়। তাঁরা সরকারি চাকরি করেন না, তাই তাঁদের চাকরির মেয়াদ দুই বছর বাড়া না-বাড়ার প্রশ্ন আসেনি। দুটো ইনক্রিমেন্ট কী তা একাত্তরে কেউ স্বপ্নেও ভাবেননি। আজ একটি শ্রেণি মুক্তিযুদ্ধের নামে সুবিধা নেওয়ার প্রতিযোগিতায় অবতীর্ণ হওয়ায় বৃহত্তম সমাজের মধ্যে বঞ্চনা বোধের জন্ম হচ্ছে। যে ছেলে বা মেয়েটি জানে দেশের জন্য তার দাদা বা বাবার ত্যাগ আছে, অথচ তার পরিবার কিছুই নেয়নি রাষ্ট্র থেকে, অন্যদিকে যার বা যার বাপ-দাদার কিছুমাত্র অবদান নেই, সে পাচ্ছে রাষ্ট্র থেকে অনৈতিক সুবিধা, তার মধ্যে বঞ্চনা থেকে ক্রোধ বা ক্ষোভের জন্ম হওয়া অস্বাভাবিক নয়। বঞ্চনার প্রতিশোধ নিতে মানুষ অপকর্ম করতে পারে। প্রতিশোধস্পৃহা থেকে মানুষ হিংস্র হয়ে উঠতে পারে। সে হিংস্রতার যে নামই দেওয়া হোক, জঙ্গিবাদ বা অন্য কিছু।যাঁরা রাষ্ট্র প্রতিষ্ঠা করেন, তাঁদের জীবনাদর্শ ও নীতি থেকে তাঁদের সমর্থকেরা যখন অনেক দূরে সরে যান অথবা একেবারেই বিপরীত মেরুতে থাকেন, তখন সমাজে অবিশ্বাসের জন্ম হয়। কারও প্রতি কারও আস্থা থাকে না। এখন প্রতিদিন একদল মানুষ বঙ্গবন্ধুর আদর্শ বাস্তবায়নের ঘোষণা দিচ্ছেন অতি সাবলীল কণ্ঠে। তাঁদের অনেকেই বঙ্গবন্ধুর ছায়াটিও দেখেননি। আমাদের যাঁদের বিরল সৌভাগ্য হয়েছে তাঁর কাছে যাওয়ার ও তাঁর সফরসঙ্গী হওয়ার, আমরা জানি তাঁর জীবনাদর্শ কী। একজন মানুষের সত্যিকারের পরিচয় পাওয়া যায় তাঁর পোশাক ও খাদ্যাভ্যাস থেকে। বঙ্গবন্ধু সাধারণ আদ্দির পাঞ্জাবি ও লংক্লথের পায়জামা পরতেন এবং মুজিব কোট। তাতেই তাঁকে নায়কোচিত সুপুরুষের মতো লাগত। আজ দামি পোশাকে সজ্জিত তাঁর আদর্শ বাস্তবায়নকারীদের দেখে বঙ্গবন্ধুর অবয়ব আমার চোখে ভাসে। তাঁকে খেতে দেখেছি এবং তাঁর সঙ্গে বসে খাওয়ারও সৌভাগ্য হয়েছে। একেবারেই পূর্ববাংলার মধ্যবিত্তের খাদ্য। কোনো অনুষ্ঠানে ছাড়া এবং ঢাকায় থাকলে তাঁর বাড়িতে রান্না মাছ-ভাতই ছিল তাঁর প্রিয় খাবার। রাষ্ট্রের সর্বাধিনায়ক হয়েও নিজের বাড়িতেই তিনি আমৃত্যু থেকে গেলেন। আজকাল মন্ত্রীদের অনেকে শপথ নেওয়ার সঙ্গে সঙ্গে বেইলি রোড, মিন্টো রোডের বাংলোতে গিয়ে ওঠার জন্য প্রতিযোগিতায় নামেন।আজ আমাদের সমাজে ভোগবাদ এমন পর্যায়ে গেছে, একজন সম্মানিত মানুষের চেয়ে একটি দামি বস্তুর কদর বেশি। পুরান ঢাকায় এক বিত্তবান লোকের বিয়ের অনুষ্ঠানে গিয়েছিলাম। অতিথিদের উপহার সামগ্রী যিনি গ্রহণ করছেন, তাঁর হাতে একটি মাইক্রোফোন। এক অতিথি এলেন তাঁর কাজের লোকের কাঁধে একটি টিভি সেট নিয়ে। একাধিকবার ঘোষিত হলো, ‘অমুকে দিলেন টিভি’। তাঁর পেছনেই একজন এলেন একটা ছোট প্যাকেট হাতে। ঘোষিত হলো, ‘অমুক ছাবের নামে ল্যাখেন বাত্তি-উত্তি অইব।’ সম্ভবত তিনি একটি টেবিলল্যাম্প দিলেন। ভদ্রলোকের মাথা নিচু হলো। একজন দিলেন একটি ডিনার সেট। তাঁর নামে তা ঘোষিত হলো। আর একজন দিলেন একটি ছোট প্যাকেট। তা ঘোষণা করা হলো: ‘ছয়ডা কাপ-পিরিচ।’ এ সমাজে সৎ উপার্জনে যাঁর বিত্ত কম, তাঁর মূল্য কম এবং সমাজে তাঁকে থাকতে হয় মাথা নিচু করে। বিয়ে-বৌভাতের মতো সামাজিক অনুষ্ঠানে যখন একজন পেশিশক্তির অধিকারী প্রবেশ করেন, তিনি যে অভ্যর্থনা পান একজন প্রবীণ অধ্যাপক, প্রকৌশলী বা সমাজকর্মী তা পান না।অসম্মান করে কথা বলাও একধরনের সন্ত্রাস। আগের দিনের নেতারা রাজনৈতিক প্রতিপক্ষকে সমালোচনা করতেন কিন্তু অসম্মান করে বক্তব্য দিতেন না। একজনকে প্রকাশ্যে অসম্মান করে কথা বলা তাঁকে শারীরিকভাবে না হলেও মানসিকভাবে হত্যা করার শামিল। আইএস-প্রভাবিত জঙ্গিবাদের ভয় সাম্প্রতিক ব্যাপার। তার আগেও আমরা জঙ্গিমুক্ত ছিলাম না। ইসলামিক জঙ্গি যেমন ভীতিকর, অনৈসলামিক জঙ্গিও সমান ভয়াবহ। একুশে আগস্ট গ্রেনেড হামলা বীভৎস জঙ্গিবাদ। ১৯৮৮ সালে জেনারেল এরশাদের আমলে চট্টগ্রামে শেখ হাসিনার মিছিলে হামলাও জঙ্গিবাদ। তাঁর ওপরে ১৯৮৯-তে ফ্রিডম পার্টির লোকেরা হামলা করে, সেটাও জঙ্গিবাদ। পল্টনে সিপিবির জনসভায় হামলাও জঙ্গিবাদ। ওই সব জঙ্গিবাদী তৎপরতার বিরুদ্ধে আমাদের রাজনৈতিক, সামাজিক ও সাংস্কৃতিক সংগঠনগুলোর যতটা প্রতিবাদী হওয়া উচিত ছিল, তা হতে দেখিনি।ধর্মীয় জঙ্গিবাদ ছাড়াও আরও বহু রোগ আমাদের সমাজকে অসুস্থ করেছে। কলেরা-বসন্তের মতো জিকা ভাইরাসও নির্মূল করা সম্ভব হবে। জঙ্গিবাদও নির্মূল হবে। কোনো ক্ষতিকর প্রবণতাই অনন্তকাল থাকে না। কিন্তু সমাজের মানুষের বিশেষ বিশেষ বৈশিষ্ট্য বহুকাল থেকে যায়। ক্ষতিকর বৈশিষ্ট্য থেকে যদি জাতি মুক্ত না হয়, তাহলে শুধু ধর্মাশ্রয়ী জঙ্গিবাদ থেকে মুক্ত হলেই সমাজ শান্তিপূর্ণ হবে না।বর্তমানে বাংলাদেশ যে জায়গায় এসে দাঁড়িয়েছে, এর জন্য আমাদের কোনো বেসামরিক, সামরিক বা আধা সামরিক সরকার এককভাবে দায়ী নয়। এই পরিস্থিতির জন্য সবাই দায়ী। আমরা সাধারণ মানুষও দায়ী। আমাদেরও দোষ নয়, আমাদের পথ দেখানোর কেউ ছিলেন না। একটি উন্নয়নকামী জাতিরাষ্ট্র হিসেবে আমাদের শুধু অবকাঠামোর উন্নয়নের কথা ভাবলে আমরা বেশি দূর যেতে পারব না। মনোজগতের উন্নতি ও আচরণগত পরিবর্তন না ঘটাতে পারলে আমাদের কোনো অর্জনই স্থায়ী হবে না।সৈয়দ আবুল মকসুদ: লেখক ও গবেষক।  ইহাতে মন্তব্য প্রদান বন্ধ রয়েছে
94		১৮ আগস্ট বিবিসি বাংলাদেশি শিক্ষার্থীরা কেন জঙ্গিবাদে দীক্ষা নিচ্ছেন—শিরোনামে সাক্ষাৎকারভিত্তিক একটি প্রতিবেদন প্রচার করেছে।ইথিরাজন আনবারাসনেরনেওয়া সাক্ষাৎকারে বিভিন্ন বিশ্ববিদ্যালয়ের শিক্ষার্থীরা চরমপন্থা গ্রহণের যেসব কারণ চিহ্নিত করেছেন সেগুলো হলো: ১. সামাজিক মাধ্যম ও ইন্টারনেটের প্রতি তরুণেরা ঝুঁকে পড়ায় পারিবারিক বন্ধন শিথিল হয়ে গেছে। তরুণেরা বেশির ভাগ সময় কম্পিউটার ও স্মার্টফোন নিয়ে ব্যস্ত থাকায় পরিবার থেকে অনেকটা বিচ্ছিন্ন থাকেন। জঙ্গিরা এ সুযোগটাই কাজে লাগায়। ২. জঙ্গিরা নিঃসঙ্গ ও হতাশ তরুণদেরই খুঁজে বের করে, যাঁদের সহজে প্রভাবিত করা যায়। ৩. ইসলামপন্থী সংগঠনগুলো ধর্মচর্চার সাধারণ বিষয়াদি নিয়ে প্রথমে তরুণদের আকৃষ্ট এবং পরে মগজধোলাই করে। ৪. শিক্ষার্থীদের সামনে কোনো আদর্শ ব্যক্তিত্ব নেই, যাঁদের তরুণেরা অনুসরণ করতে পারেন। ফলে তাঁদের মধ্যে একধরনের হতাশাবোধ কাজ করে।ওই শিক্ষার্থীরা জঙ্গিবাদে দীক্ষা নেওয়ার কারণ চিহ্নিত করার পাশাপাশি প্রতিকারের কিছু উপায়ও বাতলেছেন। তাঁরা বলেছেন, শিথিল হয়ে যাওয়া আমাদের পারিবারিক বন্ধনটি সুদৃঢ় করা প্রয়োজন। জঙ্গিবাদের মতো ধ্বংসাত্মক পথে যাতে তরুণেরা না যান, সে জন্য পড়াশোনার পাশাপাশি তাঁদের গঠনমূলক ও সৃজনশীল কাজে লাগাতে হবে। তাঁরা এও বলেছেন, গুলশান ট্র্যাজেডি তরুণদের জন্য ‘ওয়েক আপ কল’ হতে পারে। এখন থেকে তরুণেরা পরস্পরকে জানতে আরও বেশি মনোযোগী হবেন। বন্ধুদের কেউ যাতে বিপথগামী না হন, সে ব্যাপারে সজাগ থাকবেন। তাঁরা উপলব্ধি করতে পেরেছেন যে এ ধরনের ঘটনায় বিশ্ববিদ্যালয়ের শিক্ষার্থীদের বদনাম হয়েছে এবং সেই বদনাম ঘোচাতে তাঁদের আরও সক্রিয় হতে হবে।বিবিসিতে সাক্ষাৎকার প্রদানকারী কয়েকজন তরুণ আসলে বাংলাদেশের সব তরুণের মনের কথাই বলেছেন। এর আগে প্রথম আলোয়প্রকাশিত প্রতিবেদনেও তরুণদের একই মনোভাব প্রকাশিত হয়েছে। কয়েক দিন আগে একটি বেসরকারি বিশ্ববিদ্যালয়ে জঙ্গিবাদের বিপদ সম্পর্কে একটি সেমিনারের আয়োজন করা হয়েছিল, যার প্রতিপাদ্য ছিল—যুবশক্তির গঠনমূলক ব্যবহার ও জঙ্গিবাদ মোকাবিলা। সেখানেও তরুণেরা বলেন যে গুটি কয়েক বিপথগামী তরুণের কারণে গোটা তরুণসমাজ কলুষিত হতে পারে না। তরুণদের স্বার্থেই এই হারিয়ে যাওয়া তরুণদের খুঁজে বের করতে হবে। যারা অপরাধ করেছেন, তাঁদের বিচার হতে হবে। কিন্তু গয়রহ তরুণদের দোষারোপ করা যাবে না।জঙ্গিবাদ মোকাবিলা করতে হলে কেন এই তরুণেরা হারিয়ে গেলেন, তার কারণ অনুসন্ধান জরুরি। কী সামাজিক, অর্থনৈতিক, রাজনৈতিক প্রেক্ষাপট তাঁদের এই পথে ঠেলে দেয়, তার সুলুকসন্ধান প্রয়োজন। বৈশ্বিক কারণগুলো নিয়ে আমাদের বেশি কিছু করণীয় না থাকলেও দেশীয় কারণগুলো দূর করতে এখনই কার্যকর পদক্ষেপ নেওয়া প্রয়োজন বলে মনে করি।যে তরুণেরা মানুষ হত্যার মতো ঘৃণ্য কাজে লিপ্ত হয়েছেন, তাঁরা হয়তো নিজেদের বুদ্ধিতে সেটি করেননি, কেউ তাঁদের চালিত করেছে। ভুল রাজনীতি ও ভুল ধর্মীয় দর্শন তাঁদের আত্মঘাতী পথে নিয়ে এসেছে। ধর্মের ভুল ব্যাখ্যাদাতারা জেনে-বুঝে এই কাজটি করেছেন, করছেন। জঙ্গিদের বিরুদ্ধে যুদ্ধ জারির পাশাপাশি ওই ব্যাখ্যাদাতাদেরও খুঁজে বের করতে হবে। সামরিক অভিযান কিংবা বিচারের মাধ্যমে আমরা হয়তো বিপথে যাওয়া তরুণদের শাস্তি দিতে পারব। কিন্তু যে ভুল রাজনীতি বা ভুল ধর্মীয় দর্শন তাঁদের এই পথে ধাবিত করেছে, সেটি মোকাবিলা আরও কঠিন কাজ। সে জন্য চাই সঠিক কৌশল, সহিষ্ণু ও গণতান্ত্রিক রাজনৈতিক পরিবেশ। যে শিক্ষা মানুষে মানুষে ঘৃণা ও বিদ্বেষ ছড়ায়, সেই শিক্ষা পরিহার করতে হবে। যে শিক্ষা উচ্চতর মানবিক বোধ তৈরি করে, যে শিক্ষা পরস্পরে সম্প্রীতির বন্ধনে আবদ্ধ করে—সেই শিক্ষার ক্ষেত্র প্রসারিত করতে হবে। নেতা-নেত্রীদের বক্তৃতা-বিবৃতি থেকেও মানুষ ঘৃণা আর বিদ্বেষের কথা শুনতে চায় না, ভালোবাসার কথাই শুনতে চায়। যে জঙ্গিবাদ মানুষকে অমানুষে পরিণত করে, ধর্মের নামে মানুষ হত্যায় প্ররোচিত করে, সেই জঙ্গিবাদকে পরাস্ত করতেই রাজনীতিকদের সহিষ্ণু হওয়া প্রয়োজন। সরকারের নীতিনির্ধারক মহল থেকে প্রায়ই জঙ্গিবাদ নির্মূল হয়েছে, দমন হয়েছে বলে আত্মপ্রসাদ লাভের কথা শুনি। কয়েকজন চিহ্নিত সন্ত্রাসী বা সন্দেহভাজন ব্যক্তিকে ধরেই বলা হয়, জঙ্গিদের আস্তানা গুঁড়িয়ে দেওয়া হয়েছে। আবার বিপদে পড়লে তাঁরাই বলেন, দেশে নাকি এখন নানা কিসিমের জঙ্গি তৈরি হচ্ছে। জঙ্গিবিরোধী অভিযানের নামে চিহ্নিত বা সন্দেহভাজন দু-চারজন জঙ্গিকে ধরলেও জঙ্গিবাদী  দর্শন বা আদর্শ নির্মূল করার কোনো উদ্যোগ সরকারের আছে বলে মনে হয় না।জঙ্গিবাদের দীক্ষা নেওয়া, বিপথে চালিত হওয়া গুটি কয়েক তরুণ হারিয়ে গেলে ওই সব পরিবার ক্ষতিগ্রস্ত হবে, মা-বাবা ও স্বজনেরা কষ্ট পাবেন। তারপর সময়ের ব্যবধানে একসময় ভুলেও যাবেন। সমাজে সেসব খুব বেশি দাগ ফেলবে না। কিন্তু যে ঘটনা আমাদের নিরন্তর বিচলিত করে সেটি হলো—যে উদ্দেশ্য ও আদর্শ নিয়ে বাংলাদেশ রাষ্ট্রের প্রতিষ্ঠা হয়েছিল, গণতন্ত্র, সমতা ও সমাজিক ন্যায়—সেসব আমরা হারাতে বসেছি। যাঁরা জঙ্গিবাদের বিরুদ্ধে সদা জাগ্রত বলে দাবি করছেন, যাঁরা জঙ্গিবাদ নির্মূলের রণধ্বনি তুলছেন, তাঁরা কি হারিয়ে যাওয়া বাংলাদেশটির খোঁজ দিতে পারছেন?১৫ আগস্ট জাতীয় শোক দিবসে সরকারি দলের নেতা-মন্ত্রীরা মুক্তিযুদ্ধের চেতনায় বাংলাদেশ গড়ার কথা বলেছেন; বঙ্গবন্ধুর সোনার বাংলা প্রতিষ্ঠার প্রত্যয় ব্যক্ত করছেন। কিন্তু কোথায় মুক্তিযুদ্ধের চেতনা ভূলুণ্ঠিত হলো, কোথায় সোনার বাংলার নীতি ও আদর্শ পরিত্যাজ্য হলো, তা স্পষ্ট করেন না। তাঁরা বিএনপির ‘অপরাজনীতি’ সম্পর্কে দেশবাসীকে সজাগ থাকতে বলেন। কিন্তু সেই অপরাজনীতি যখন নিজেরা চর্চা করেন, তখন আর মানুষ আওয়ামী লীগ ও বিএনপির মধ্যে ফারাক খুঁজে পাবে কী করে? বিএনপি ক্ষমতায় থেকে কারচুপির নির্বাচন করেছে, আওয়ামী লীগও করেছে। বিএনপি নির্বাচন কমিশনকে ঠুঁটো জগন্নাথ করে রেখেছিল; আওয়ামী লীগও করেছে। বিএনপি বিরোধী দলের সঙ্গে অমানবিক ও অন্যায় আচরণ করেছে। আওয়ামী লীগও তা-ই করছে। আওয়ামী লীগ নেতাদের দাবি, বিএনপি মুক্তিযুদ্ধের চেতনাকে ধূলিসাৎ করেছে। কিন্তু তাঁরা ভুলে যান যে দলটি প্রায় ১০ বছর ক্ষমতার বাইরে। বিএনপি সরকারে নেই, সংসদে নেই। সত্যি কথা বলতে মাঠেও নেই। পত্রিকার পাতা ও টিভি চ্যানেলে বক্তৃতা-বিবৃতির মধ্যেই তাদের কার্যক্রম সীমিত। এত কিছুর পরও যদি দলটি দেশ ধ্বংস করার ক্ষমতা রাখে, তাহলে তো সরকারের শক্তি সম্পর্কে সন্দেহ করতে হয়। দেশের সব অঘটনের দায় নিষ্ক্রিয় ও আদালতে দৌড়ানো বিএনপির ওপর চাপিয়ে পার পাওয়া যাবে না। আওয়ামী লীগের এক নেতা বলেন, বিএনপি-জামায়াতকে নির্মূল না করা পর্যন্ত  জঙ্গিবাদ নির্মূল হবে না। তাঁর কথায় মনে হচ্ছে, জঙ্গিবাদ নির্মূলের চেয়েও জরুরি হলো বিএনপি-জামায়াতকে নির্মূল করা। বিএনপি ক্ষমতায় থাকতেও আওয়ামী লীগকে নির্মূল করতে নানা কায়দা-কৌশল নিয়েছিল। শেষ পর্যন্ত কোনোটাই কাজে লাগেনি। কোনো রাজনৈতিক দলকে নির্মূল করার কথা বলাও একধরনের ‘জঙ্গিবাদ’। সম্প্রতি পোপ ফ্রান্সিস এক বক্তৃতায় বলেন, দুভাবে মানুষকে হত্যা করা যায়। একটি হলো ছুরি দিয়ে, আরেকটি জিহ্বা দিয়ে। বিএনপি আওয়ামী লীগের বিরুদ্ধে জঙ্গিদের ব্যবহার করতে গিয়ে  আম-ছালা দুটোই খুইয়েছিল। ছয় জঙ্গিকে ফাঁসি দিয়েও আত্মরক্ষা করতে পারেনি। এখন আওয়ামী লীগ যদি জঙ্গি নির্মূলের আগে বিএনপিকে (জামায়াতের কথা এখানে আনলাম না এ কারণে যে বিষয়টি আদালতের বিবেচনাধীন) নির্মূল করতে যায়, তারও তাহলে একই পরিণতি হওয়ার আশঙ্কা উড়িয়ে দেওয়া যায় কি? আসলে এসব কথার মধ্য দিয়ে সরকারি দলের নেতারা বিরোধীদের অভিযোগই সত্য প্রমাণ করতে চাইছেন যে আওয়ামী লীগ জঙ্গি দমন না করে সেটিকে বিরোধী দলের বিরুদ্ধে ব্যবহার করতে সচেষ্ট রয়েছে। জঙ্গি দমন হলে সেই সুযোগটি থাকবে না।আওয়ামী লীগ মুক্তিযুদ্ধের চেতনায় দেশ গড়ার কথা বলেছে। কিন্তু মুক্তিযুদ্ধের চেতনা তো বিরোধী কণ্ঠকে নিস্তেজ করে দেওয়া নয়। মুক্তিযুদ্ধের চেতনা তো নিয়ত গণমাধ্যমকে শাসানো নয়। বিএনপির বিরোধিতা সত্ত্বেও সরকার যুদ্ধাপরাধের বিচার করছে। মানুষও তাকে সমর্থন করেছে। বিএনপির বিরোধিতা সত্ত্বেও ২০১৪ সালে নির্বাচন করে জাতীয় পার্টিকে ‘অনুগত’ বিরোধী দল বানিয়েছে। এখন হারিয়ে যাওয়া মুক্তিযুদ্ধের চেতনা পুনঃপ্রতিষ্ঠা করতে বাধা কোথায়? সামরিক শাসকদ্বয় সংবিধানে যেসব ক্ষত সৃষ্টি করেছিলেন, তারা তা মুছে ফেলছে না কেন? আদালত তো অনেক আগেই পঞ্চম ও সপ্তম সংশোধনী খারিজ করেই দিয়েছেন। শিক্ষাঙ্গন থেকে বিরোধী ছাত্রসংগঠন নির্বাসিত। পুলিশ ও জনপ্রশাসনে আওয়ামী লীগের একচ্ছত্র আধিপত্য। ব্যবসা-বাণিজ্য ব্যাংক-বিমা সবকিছু চলছে সরকারি দলের অঙ্গুলি হেলনে।  তারপরও শিক্ষাঙ্গনে খুন-জখমের ঘটনা ঘটছে। তারপরও ব্যাংক থেকে হাজার কোটি টাকা লোপাট করা হচ্ছে। সরকার কি এসব অপকর্মের দায়ও বিএনপি–জামায়াতের ওপর চাপাবে?  মুক্তিযুদ্ধের চেতনা মানে লুটপাট বন্ধ করা। মুক্তিযুদ্ধের চেতনা মানে দলমত-নির্বিশেষে সব মানুষের সম-অধিকার প্রতিষ্ঠা করা। সেই কাজটি ‘মুক্তিযুদ্ধের পক্ষের সরকার’ গত সাড়ে সাত বছরে কতটা করতে পেরেছে, কতটা পারেনি, একবার নিজেকেই প্রশ্ন করুক।সোহরাব হাসান: কবি, সাংবাদিক।sohrabhassan55@gmail.com ইহাতে মন্তব্য প্রদান বন্ধ রয়েছে
95		মার্কিন যুক্তরাষ্ট্রের নেতৃত্বাধীন পাশ্চাত্যের দুনিয়া একদা কমিউনিজমকে প্রতিহত করার জন্য ধর্মীয় মৌলবাদকে লালন করেছিল। সোভিয়েত ইউনিয়নের পতনের পর কমিউনিজমের জোয়ার আর নেই। তবু শত্রুর তালিকায় এখনো কমিউনিজম আছে। কিন্তু তার সঙ্গে যুক্ত হয়েছে ইসলামি মৌলবাদ অথবা পাশ্চাত্যের পণ্ডিতদের ভাষায় যা হচ্ছে ‘রাজনৈতিক ইসলাম’। আজ যখন আমাদের দেশে এই ইসলামি মৌলবাদ ফ্যাসিস্ট চেহারা নিয়ে ভয়ংকর সন্ত্রাসবাদে পরিণত হয়েছে, তখন তাকে নির্মূল করার প্রয়োজনে সে সম্পর্কে পরিপূর্ণ ও সার্বিক ধারণা থাকা দরকার। আমি পূর্ণাঙ্গ আলোচনা করছি না। মৌলবাদ কেন ও কীভাবে বিকাশ লাভ করল, তার বহুবিধ দিকের মধ্যে একটি দিক নিয়েই আজ আলোচনা করব।ইসলামি মৌলবাদ প্রসঙ্গে পাশ্চাত্যের দুনিয়ার দ্বিবিধ ভূমিকা। একদিকে তারা ইসলামি মৌলবাদসহ সব রকম ধর্মীয় মৌলবাদকে লালন করে এসেছে, অন্যদিকে ইসলামের বিরুদ্ধে ঘৃণা, বিদ্বেষ ও মিথ্যাচার এমনভাবে তৈরি করেছে, যা স্বাভাবিকভাবে প্রতিক্রিয়া সৃষ্টি করে এবং প্রায়ই তথাকথিত ‘পলিটিক্যাল ইসলাম’কে সন্ত্রাসের পথে ঠেলে দেয়। পরবর্তী ধাপে পশ্চিমা মহল রাজনৈতিক ইসলামের এই চেহারা দেখিয়ে আক্রমণাত্মক ভূমিকা গ্রহণ করে, নিজস্ব স্বার্থসিদ্ধির সুযোগ বের করে নেয়।১৯ শতকে মার্ক্স-অ্যাঙ্গেলস বলেছিলেন, ‘কমিউনিজমের ভূত ইউরোপকে তাড়া করে বেড়াচ্ছে।’ সোভিয়েত পতনের পরও সেই ভূতের ভয় কিন্তু দূর হয়নি। একদা প্রেসিডেন্ট কার্টারের নিরাপত্তা উপদেষ্টা জিগনিউ ব্রেজেনস্কি ১৯৯৩ সালে একটা বই লিখেছিলেন, যার শিরোনাম ছিল আউট অব কন্ট্রোল, গ্লোবাল টারমইল অন দ্য ইভ অব টোয়েন্টি ফার্স্ট সেঞ্চুরি। এই বইয়ে তিনি কমিউনিজমের ভীতি পুনরায় প্রকাশ করেছিলেন এবং হতাশা ব্যক্ত করেছিলেন। সোভিয়েত পতনের পরপরই লেখা এ বই। তিনি বলেছেন, ‘ইউএস আমেরিকান সুপার পাওয়ার এমন এক বিশ্বের ওপর চেপে বসে আছে, যাকে মৌলিক অসাম্য সম্পর্কে অধিকতর সচেতনতা ও অবদমিত আকাঙ্ক্ষার আগ্নেয়গিরির সঙ্গে তুলনা করা চলে।’ এর থেকে পরিত্রাণের পথ কী? তিনি বলছেন, বেশি বেশি করে ধর্মীয় পুনর্জাগরণবাদকে সমর্থন করো—‘বিশেষ করে খ্রিষ্টান ও ইসলাম ধর্মকে’।সেই সময়ের কিছু আগে-পরে আমরা দেখেছি, মার্কিন প্রশাসন আল-কায়েদা ও তার নেতা ওসামা বিন লাদেন এবং আফগানিস্তানের তালেবানকে কেবল সমর্থনই করেনি, অর্থ ও অস্ত্র দিয়ে গড়ে তুলতে সাহায্য করেছিল। পরে কী কারণে এই মধুচন্দ্রিমা ভেঙে গেল, সে আরেক ইতিহাস।খ্রিষ্টান মৌলবাদকে সরাসরি উসকে দিয়েছিলেন সাবেক মার্কিন প্রেসিডেন্ট জর্জ বুশ (জুনিয়র)। সম্পূর্ণ মিথ্যা অজুহাতে ইরাক দখলের সময় তিনি ইসলামবিদ্বেষী প্রচার তুঙ্গে তুলেছিলেন। তাঁর কিছু বক্তব্য এখানে উদ্ধৃত করা যেতে পারে: ‘যদি আমরা যিশুখ্রিষ্টের নামে ওই ধর্মবিরোধীদের (হিদেন) বিরুদ্ধে দাঁড়াতে পারি, তবেই আমরা আমাদের ইসলামি শত্রুকে পরাজিত করতে পারব।’ ‘আমরা একটি খ্রিষ্টান জাতি, আমরা বিশ্বাসীদের জাতি বলেই মুসলমানরা আমাদের ঘৃণা করে।’ (সূত্র: ২০০৩ সালের ১৬ অক্টোবর, লস অ্যাঞ্জেলেস টাইমস।মার্কিন যুক্তরাষ্ট্র ও পাশ্চাত্যের অন্যান্য দেশের চরম দক্ষিণপন্থী রাজনৈতিক নেতৃত্ব ও প্রশাসনের জন্য ভাবাদর্শগত ও বুদ্ধিবৃত্তিক ভিত্তি তৈরি করেন কিছু নামকরা পণ্ডিত ব্যক্তি। হার্ভার্ড বিশ্ববিদ্যালয়ের অধ্যাপক স্যামুয়েলস হান্টিংটন ১৯৯৬ সালে ক্ল্যাশ অব সিভিলাইজেশন অ্যান্ড রিমেকিং অব দ্য ওয়ার্ল্ড অর্ডার শিরোনামে এক গ্রন্থ রচনা করেন। সেখানে তিনি বর্তমান বিশ্বের মানবসমাজকে নয়টি সভ্যতায় ভাগ করেছেন। সভ্যতার এই ধরনের শ্রেণীকরণের মধ্যে ভৌগোলিক অবস্থান, ধর্ম, নৃতত্ত্বের নানা ধরনের গোঁজামিল আছে। তিনি বলছেন, শ্রেষ্ঠ সভ্যতা হচ্ছে পাশ্চাত্যের সভ্যতা, যার মধ্যে রয়েছে মার্কিন যুক্তরাষ্ট্র, কানাডা, ইউরোপ, অস্ট্রেলিয়া, নিউজিল্যান্ড। আর নিকৃষ্ট ও বিপজ্জনক হচ্ছে ইসলামি ও কনফুসিয়ান সভ্যতা (চীন যার অন্তর্ভুক্ত)। আর সবচেয়ে নিকৃষ্ট, বর্বর ও ভয়ংকর বিপজ্জনক হচ্ছে ইসলামি সভ্যতা, যার বিস্তার রয়েছে উত্তর আফ্রিকা, মধ্যপ্রাচ্য, পাকিস্তান, কাশ্মীর, বাংলাদেশ, মালয়েশিয়া ও ইন্দোনেশিয়া পর্যন্ত। পাঠকেরা খেয়াল করবেন, হান্টিংটন কাশ্মীরকে আলাদা করে উল্লেখ করেছেন। তাঁর বক্তব্য অনুযায়ী ইসলাম ধর্ম হচ্ছে সবচেয়ে বর্বর, অসহিষ্ণু ও অনুন্নত। বিশ শতকের প্রথমার্ধে আরেক পণ্ডিত আরনল্ড টয়েনবি ২০ বছর ধরে ১০ খণ্ডে এক বিশাল গ্রন্থ রচনা করেছিলেন—এ স্টাডি অব হিস্ট্রি। সেখানে তিনিও বিশ্বকে কয়েকটি সভ্যতায় ভাগ করেছিলেন। তার মধ্যেও পাশ্চাত্যের খ্রিষ্টান সভ্যতা, ইসলামি সভ্যতা ইত্যাদি ছিল। তিনিও পাশ্চাত্যের খ্রিষ্টান সভ্যতাকে সর্বশ্রেষ্ঠ বলেছিলেন। কিন্তু ইসলাম সম্পর্কে অমন খারাপ কথা ছিল না। তিনি আশঙ্কা করেছিলেন, পাশ্চাত্যের অত উন্নত সভ্যতা ধ্বংস হতে পারে রাশিয়ার বলশেভিক ‘বর্বরদের’ (?) দ্বারা।আজ কমিউনিস্ট সোভিয়েত নেই। পাশ্চাত্যের শত্রুর তালিকায় চলে এসেছে ‘বর্বর’ (?) ইসলাম। হান্টিংটনের পরে মাঠে নামলেন আরেক ইহুদি বুদ্ধিজীবী নরম্যান পোবোরেজ। ২০০২ সালে তিনি লিখলেন, হাউ টু উইন ওয়ার্ল্ড ওয়ার ফোর। স্নায়ুযুদ্ধকে তিনি তৃতীয় বিশ্বযুদ্ধ বলেছেন। এই যুদ্ধে পাশ্চাত্যের সভ্যতার কাছে কমিউনিজম পরাজিত হয়েছে বলে তিনি দাবি করেন। এরপর হবে পাশ্চাত্যের সঙ্গে ইসলামের যুদ্ধ। তিনি ওই রচনায় ‘ইসলামি বর্বরতা, নৃশংসতার’ ভয়াবহ বর্ণনা দিয়েছেন। এরপর তিনি আরেকটি প্রবন্ধ লেখেন, ‘এ কেস ফর বোম্বিং ইরান’, যেখানে তিনি ইরান আক্রমণের পক্ষে যুক্তি হাজির করেছেন।এ রকম দৃষ্টান্ত আরও অনেক আছে। এই ধরনের উসকানিমূলক বক্তব্য সাধারণ মুসলমানকে যেমন ক্ষুব্ধ করে, তেমনি ইসলামি মৌলবাদকে উসকে দেয় এবং সহিংসতার পথে নিয়ে যায়। এ ছাড়া পাশ্চাত্যের সরাসরি আগ্রাসনও মুসলমানদের মধ্যে প্রতিক্রিয়া সৃষ্টি করেছে, যা সহিংসতার দিকে ধাবিত হয়েছে। মৌলবাদের বিস্তার সম্পর্কে এমনকি ইউএনডিপির পর্যবেক্ষণটিও তাৎপর্যপূর্ণ। ১৯৯৯ সালের দিকেই ইউএনডিপির এক রিপোর্টে বলা হয়েছে, ‘বিশ্বজোড়া ভোগবাদী সংস্কৃতি এবং সাংস্কৃতিক সমসত্ত্বতা গড়ে তোলার জের হিসেবে মৌলবাদী তৎপরতা বেড়েছে।...স্থানীয় আঞ্চলিক সাংস্কৃতিক চর্চায় ফের উৎসাহ দেখা দিচ্ছে, রাজনৈতিক আন্দোলনে স্থানীয় সংস্কৃতি ও আত্মপরিচয় রক্ষার প্রশ্নটি গুরুত্ব পাচ্ছে। স্নায়ুযুদ্ধ-পরবর্তী পৃথিবীতে সংস্কৃতির বিষয়টি রাজনীতিতে মতাদর্শের জায়গা নিচ্ছে। মৌলবাদী আন্দোলনগুলোর বিকাশের মধ্যে তা প্রতিফলিত হচ্ছে।’পাশ্চাত্যের উসকানি ও সাংস্কৃতিক আগ্রাসন থেকে মৌলবাদের বিস্তার ঘটলেও তা সহিংসতার রূপ নিয়েছে অধিকাংশ ক্ষেত্রে সরাসরি মার্কিন প্রশাসনের মদদে। আল-কায়েদা ও তালেবান তাদেরই সৃষ্টি ছিল, যা পরে তাদের ফ্রাঙ্কেনস্টাইন হয়ে উঠেছে। একইভাবে প্রায় দেড়-দুই দশক পর একই ঘটনার পুনরাবৃত্তি হলো। মার্কিন প্রশাসন, সৌদি রাজতন্ত্র ও তুরস্কের প্রতিক্রিয়াশীল সরকারের মদদে তৈরি হয়েছিল ‘আইএস’। লক্ষ্য ছিল বাশার সরকারকে ফেলতে হবে। এখন আইএসও ফ্রাঙ্কেনস্টাইনে পরিণত হয়েছে।বাংলাদেশে আইএসের শাখা আছে কি না, তা নিয়ে বিতর্ক আছে। তবে এখানকার জঙ্গিবাদ যে আইএস বা অনুরূপ আন্তর্জাতিক মৌলবাদী সন্ত্রাসী দল ও তাদের আদর্শ দ্বারা অনুপ্রাণিত, তাতে কোনো সন্দেহ নেই। সরকার অবশ্য আইএসের অস্তিত্ব স্বীকার করতে চায় না। আমরা বুঝতে পারছি, আইএসকে দমনের নামে কারা বাংলাদেশে সরাসরি ঢুকে পড়তে পারে। যেমনটি ঘটেছে পাকিস্তানে। তারা হলো মার্কিন প্রশাসন। একদিকে তারাই মৌলবাদকে মদদ দিচ্ছে, অন্যদিকে তারাই মৌলবাদ দমনের নামে অন্য দেশের সার্বভৌমত্ব ক্ষুণ্ন করতে দ্বিধা করবে না।আমাদের দেশেও যে মৌলবাদী সন্ত্রাসবাদ ভয়াবহরূপে আত্মপ্রকাশ করেছে, তা সাংগঠনিকভাবে না হলেও ভাবাদর্শগতভাবে আন্তর্জাতিক সন্ত্রাসবাদের অংশ। এবং সে জন্য মার্কিন প্রশাসনসহ পাশ্চাত্য দুনিয়ার দায়দায়িত্ব কম নয়।হায়দার আকবর খান রনো: রাজনৈতিক বিশ্লেষক। সভাপতিমণ্ডলীর সদস্য, বাংলাদেশের কমিউনিস্ট পার্টি। ইহাতে মন্তব্য প্রদান বন্ধ রয়েছে
96		নিজস্ব প্রতিবেদক | ২০ আগস্ট ২০১৬সংবাদ: ‘জঙ্গিবাদ ও সন্ত্রাসের সঙ্গে বিএনপি জড়িত’ সরকারের মন্ত্রীদের এমন অভিযোগ নাকচ করে দিয়ে বিএনপির মহাসচিব মির্জা ফখরুল ইসলাম আলমগীর বলেছেন, এখন পর্যন্ত একটি ঘটনায়ও তারা এটা প্রমাণ করতে পারেনি। বরং যারা জঙ্গি ঘটনায় জড়িত ও গ্রেপ্তার হয়েছে, তারা আওয়ামী লীগ ঘরানার সন্তান।শফিকুল ইসলামশাক দিয়ে মাছ ঢাকা যাবে না। জঙ্গি মরলে আপনাদের দরদই বলে দেয় কারা সব নষ্টের গোড়া। ভালো হইতে পয়সা লাগে না।রূপমএ পর্যন্ত সন্ত্রাসী ও জঙ্গি কর্মে যারা জড়িত তারা ৯৯.৯% বিএনপি-জামায়াত ও তাদের সহযোগী সংগঠনের। যা-ও একজন আওয়ামী ঘরানার ছিল তাকেও জঙ্গি বানিয়েছিল বিএনপি-জামায়াতের ওস্তাদরা।সাইফুল বারিজড়িত না হলে ভালো। আওয়ামী ঘরানার হলেও জঙ্গি তো জঙ্গিই। আসেন, সবাই মিলে জঙ্গি তাড়াই, আর মানুষকে জঙ্গি না বানাই।নাম প্রকাশে অনিচ্ছুকআপনারা জঙ্গি তৈরি করেছিলেন ক্ষমতা চিরস্থায়ী করার জন্য। সেই জঙ্গিই এখন আপনাদের জন্য মরণফাঁদ। এই জঙ্গি ইস্যু যত দিন এ দেশে টিকে থাকবে, তত দিন বিএনপি-জামায়াত মাথা উঁচু করে সমাজে দাঁড়াতে পারবে না। সরকারের জন্য এই জঙ্গি ইস্যুই হবে বিএনপি-জামায়াত দমনের হাতিয়ার। কারণ মানুষ সারা বিশ্বে জঙ্গিদের যে নৃশংসতা ও বীভৎসতা দেখেছে, সেই থেকে জঙ্গি দমনে এ দেশের কেউ আর কোনো প্রতিবাদ করবে না। বিএনপি-জামায়াতের অবস্থাও ওই দমনের গ্যাঁড়াকলে আটকে গেল।ইহাতে মন্তব্য প্রদান বন্ধ রয়েছে
97		‘যামার (যার) বাড়ি-জমি সোগ (সব) নদীত ভাঙি গেইচে, কিন্তু লজ্জা করি ত্রাণ নিবার পায় না, তার কষ্ট হামার চেয়েও বেশি।’ কুড়িগ্রামের চিলমারী উপজেলার ডাটিয়ার চরের নওশাদ আলী অষ্টমীর চরে ত্রাণ নিতে এসে এ কথাগুলো বলছিলেন। তর্জনী সোজা করে সম্মুখে অনেক দূর দেখিয়ে তিনি আরও বলছিলেন, ‘এখানে অনেকগুলো বাড়ি ছিল, সব এবারের বন্যায় ভাঙি গেইচে। অনেক গেরস্থ ফকির হইচে। কিন্তু লজ্জায় ত্রাণ চাইতে পারে না। এলা (এখন) পানি নামছে, কষ্ট নামে নাই।’যশোরের এক শিল্পপতি ডিভাইন গ্রুপের চেয়ারম্যান হাসানুজ্জামান রাহিম কুড়িগ্রামে বন্যার্ত মানুষের জন্য প্রায় ২০ লাখ টাকা দিয়েছেন। বন্যার্ত এসব মানুষের জন্য সেই ত্রাণ দেওয়ার কাজে দুবার গিয়েছিলাম ব্রহ্মপুত্রের চরে। দুবারই সাধারণ সমতলের বন্যার্ত মানুষের  একই অভিযোগ, ‘যত ত্রাণ সব চরে যায়, কাইমের (সাধারণ সমতল) লোককে কেউ ত্রাণ দেয় না।’ অনেক সময় সারা দিন অপেক্ষা করার পর জোটে খুবই সামান্য ত্রাণ। রমনা ঘাটে গরিবুল্লাহ হোটেলের নুরুল হক জানালেন, একদিন মাত্র তিনি ত্রাণ পেয়েছেন। সেই ত্রাণের পরিমাণ আধা কেজি চিড়া, ১০০ গ্রাম গুড়। অনেকেই সরকারিভাবে একবার ১০ কেজি করে চাল পেয়েছেন।সব সময় ত্রাণের পরিমাণ কম থাকে না। কিন্তু সার্বিক পরিস্থিতি দেখে মনে হলো, ত্রাণ দিয়ে সমস্যার সমাধান হবে না। নয়ারহাট, কড়াই বরিশাল, অষ্টমীর চর, জোড়গাছ, রমনাসহ বিভিন্ন এলাকার অনেকের সঙ্গে কথা বলে বোঝা গেল, বন্যায় যা ক্ষতি হয়েছে, তা অপূরণীয়। মাঠের পর মাঠ ছিল পাটখেত। সেগুলোর সবটাই পানিতে ডুবে নষ্ট হয়েছে। ধানখেতও তলিয়ে গেছে। অনেকের কলার চাষ নষ্ট হয়েছে। যাঁরা মাছের চাষ করতেন, তাঁদের পুকুরে আর মাছ নেই। নতুন করে ধান চাষের উপায় নেই। বন্যার্ত মানুষের মধ্যে সোলেমান নামের একজন বলছিলেন, ‘গত তিন বছর থাকি এই মৌসুমে একবারও ফসল পাই না। ডুবি যায়।’ সরকারিভাবে যদি ভাসমান বীজতলা তৈরি করে এখানকার কৃষকদের সহায়তা দেওয়া যেত তাহলেও বন্যার পানি নেমে যাওয়ার সঙ্গে সঙ্গেই হয়তো ধান চাষ করা সম্ভব হতো।চরের মানুষের জীবন এমনিতেই কঠিন। তার ওপর প্রাকৃতিক দুর্যোগ তাদের আরও নাজুক পরিস্থিতির দিকে ঠেলে দেয়। চরগুলোর শিক্ষাপ্রতিষ্ঠানের স্বল্পতাহেতু সেখানে বাল্যবিবাহের প্রকোপ এখনো আছে। যেখানে যতটুকু পড়ার সুযোগ আছে, সেখানকার ছেলেমেয়েরা ততটুকুই পড়ে। তারপর মেয়েদের বিয়ে হয়। অবস্থাপন্ন ছেলেদের কেউ কেউ হয়তো কিছুটা লেখাপড়া করে। কিন্তু শ্রমজীবী মজুর পরিবারের সন্তানদের লেখাপড়ার যবনিকাপাত ঘটে। যেমন অষ্টমীর চরে প্রায় ২০ হাজার মানুষের বাস। সেখানে মাধ্যমিক পর্যন্ত লেখাপড়ার সুযোগ আছে। কলেজে পড়ার জন্য যেতে হবে কমপক্ষে সাত কিলোমিটার দূরের পার্শ্ববর্তী চিলমারী-রৌমারী-রাজীবপুর। ফলে শ্রমজীবী দিনমজুরদের সন্তানদের পক্ষে লেখাপড়া করা সম্ভব হয় না। কুড়িগ্রাম জেলায় ছোট-বড় মিলিয়ে চরের সংখ্যা চার শতাধিক। দেশ স্বাধীন হওয়ার পর থেকে এসব এলাকায় এনজিওগুলো হাজার হাজার কোটি টাকার প্রকল্প নিয়েছিল। কিন্তু তারা এমন কোনো প্রকল্প গ্রহণ করেনি যাতে চরজীবনের কষ্টের স্থায়ী সমাধান সম্ভব হয়। ব্রহ্মপুত্রের বজরাদি চরে গোড়ারকুঠি সরকারি প্রাথমিক বিদ্যালয়ের প্রধান শিক্ষক বাশারাতুল্লাহ চরগুলোতে কলেজ পর্যন্ত শিক্ষাদানের ব্যবস্থা দাবি করে বলেন, ‘শিক্ষাপ্রতিষ্ঠানের অভাবে চরের মানুষের আগ্রহ থাকলেও পড়ার সুযোগ পায় না।’এ বছর কুড়িগ্রামে যে বন্যা হয়েছে তা কোনো কোনো স্থানে ১৯৮৮ সালের ভয়াবহ বন্যার মাত্রাকে ছাড়িয়ে গেছে, কোথাও কোথাও ১৯৮৮ সালের বন্যার কাছাকাছি। এ বছর বন্যার শুরুতেই ত্রাণ ও দুর্যোগমন্ত্রী কুড়িগ্রামে এসে বড় বন্যার আশঙ্কার কথা বলেও গিয়েছিলেন। কিন্তু তারপরও ত্রাণ কিংবা দুর্যোগ মোকাবিলার আগাম প্রস্তুতি ছিল না। বাংলাদেশের কয়েকটি জেলায় যেহেতু প্রতিবছরই বন্যা হয়, তাই ওই জেলাগুলোতে পর্যাপ্ত প্রস্তুতি আগে থেকেই রাখা প্রয়োজন। কুড়িগ্রামে ভয়াবহ বন্যারও অনেক পরে সামান্য ত্রাণ দেওয়া হয়েছে। গাইবান্ধার অবস্থাও একই।চরাঞ্চলের মানুষের বিপদের অনেক বড় বন্ধু তাঁদের গৃহপালিত গবাদিপশু। বন্যা হলে এই গরু বিক্রি করে অনেকেই তাঁদের সংকটের সময় পার করেন। যাঁদের গরু নেই, তাঁরা এনজিও থেকে উচ্চহারের সুদে ঋণ নেন অথবা মহাজনের দ্বারস্থ হন। আর সারা বছর ধরে সেই ঋণের ঘানি টানতে থাকেন। কড়াই বরিশাল চরের সফিয়াল বলছিলেন, ‘ভাই, খুব কষ্টে আছি। সারা দিন যায় কোনো কাজ-কাম নাই। সারাটা দিন বসি থাকি।’ বন্যাদুর্গত এসব মানুষকে প্রশিক্ষণ দিয়ে হস্তশিল্পে দক্ষ করে বেকারদের সময়কে শ্রমে পরিণত করা সম্ভব। চরাঞ্চলগুলোতে আর কিছুদিন পরেই শুরু হবে বাদাম, সরিষা ও মসুরের চাষ। সরকারিভাবে মসুর, সরিষা কিংবা বাদামের বীজ দিয়ে কৃষকদের সহযোগিতা করা যেতে পারে। যখন বন্যায় ঘরবাড়ি-পথ-শিক্ষাপ্রতিষ্ঠান-প্রার্থনালয় সবকিছুই ডুবে যায়, তখন গণমাধ্যমগুলোতে বন্যা প্রসঙ্গ প্রচারণার শীর্ষে থাকে। তখন সামান্য কিছু ত্রাণ আসে। কষ্ট-সমুদ্রে কারও কারও কাছে সেই ত্রাণ জীবন বাঁচানোর নিয়ামক হয়ে দেখা দেয়। যখন বন্যার পানি নেমে যায়, কোথাও কোনো প্রচারণা থাকে না, তখনো নিভৃতে নেমে আসে দীর্ঘ কষ্টের ধারা। এই বন্যাচক্রে আবর্তিত বন্যার্ত এসব মানুষের জীবন। সরকার কি বন্যার্ত মানুষের পুনর্বাসনে মনোযোগ দেবে?তুহিন ওয়াদুদ: শিক্ষক, বাংলা বিভাগ, বেগম রোকেয়া বিশ্ববিদ্যালয়, রংপুর। wadudtuhin@gmail.com ইহাতে মন্তব্য প্রদান বন্ধ রয়েছে
98		বিকেল পাঁচটা। ফোনের অপর প্রান্তে এনায়েত হোসেন। তিনি ফায়ার ব্রিগেড অফিসের ভারপ্রাপ্ত কর্মকর্তা (নিয়ন্ত্রণ কক্ষ)। তিনি বসুন্ধরার অগ্নিকাণ্ডের দিকে নজর রাখছিলেন। শুনলাম ফায়ার ব্রিগেডের ২৯টি ইউনিট আগুন নেভানোর কাজে অংশ নিয়েছে। এখনো দুর্ঘটনার বিস্তারিত কারণ জানা যায়নি। তবে ধারণা করা চলে, বসুন্ধরার বারবার অগ্নিকাণ্ডও প্রমাণ রাখছে যে তাদের নিজস্ব ব্যবস্থা কাজ করেনি।২০০৯ সালের ১৩ মার্চে বসুন্ধরা শপিং কমপ্লেক্সে প্রথম আগুন লাগে। তখন অধ্যাপক জামিলুর রেজা চৌধুরীর একটি সাক্ষাৎকার দিয়েছিলেন প্রথম আলোকে। এতে তিনি যা বলেছিলেন, তার মানে দাঁড়ায় বিশ্বের উন্নত দেশেও বহুতলবিশিষ্ট শপিং মল বা ভবনে আগুন নেভানোর কাজ প্রাথমিকভাবে সরকারি দমকল বাহিনী করে না। এটা প্রধানত সংশ্লিষ্ট ভবনের নিজস্ব ব্যবস্থার আওতায় করার কথা। বিশেষ দরকার পড়লে সেটা আলাদা। ড. চৌধুরী উল্লেখ করেন, লো রাইজ ভবনে (নয়-দশতলা) আগুন লাগলে তা নেভাবে দমকল বাহিনী। ১০ তলার বেশি ভবনে আগুন লাগলে তার দায়িত্ব সংশ্লিষ্ট ভবন কর্তৃপক্ষের। আর বসুন্ধরা ১৯তলা ভবন—যার ৮তলা মল, আর বাকিটা করপোরেট হেডকোয়ার্টার্স।অধ্যাপক জামিলুর রেজার কথায়, বসুন্ধরার মতো বহুতল বৃহৎ ভবনে একটা নিজস্ব ফায়ার সেফটি প্ল্যান থাকবে। আগুন লাগলে এটা কীভাবে ম্যানেজ করা হবে, তার জন্য একটা দল সার্বক্ষণিকভাবে দায়িত্বে নিয়োজিত থাকার কথা। কর্মী বাহিনীকে নির্দিষ্ট দায়িত্ব দেওয়া থাকবে, কোন ফ্লোরে কার কী দায়িত্ব। এ ধরনের ঘটনা কালেভদ্রে ঘটলেও এর জন্য দায়িত্বপ্রাপ্ত দলকে সার্বক্ষণিক সজাগ থাকতে হবে। এ জন্য দুটি জিনিসের নিশ্চয়তা থাকা দরকার। আমাদের বিল্ডিং কোডে বলা আছে, নির্মাণকাজ শেষ হওয়ার পর প্রথম দুই বছর প্রতিবছর চারবার অগ্নিনির্বাপণ মহড়া করতে হবে। তৃতীয় বছর থেকে বছরে দুবার করে ফায়ার ড্রিল বা অগ্নিনির্বাপণ মহড়া করতে হবে।হয়তো দুর্ঘটনা দুর্ঘটনাই। কিন্তু সবচেয়ে বড় বিষয় হলো বিদ্যমান স্থায়ী অগ্নিনির্বাপণ ব্যবস্থা কি আমাদের দেশের বহুতল ভবনগুলোতে সক্রিয় আছে কি না। দেশের অন্য কোনো বহুতল ভবনে আগুন লাগলে কেন তা কাজ করবে, সে বিষয়ে ধারণা পরিষ্কার হওয়া দরকার।গণমাধ্যমকে এখন একটা বিরাট দায়িত্ব পালন করতে হবে এ বিষয়ে রিপোর্ট করে। যেমন সারা দেশের সংবাদদাতারা এখন মনোযোগ দেবেন যে বহুতল ভবনের নিজস্ব অগ্নিনির্বাপণ-ব্যবস্থা কতটা কী কাজ করছে বা করছে না। তারা নিয়মিত মহড়া দিচ্ছে কি দিচ্ছে না। বাণিজ্যিক ভবনে দুই বা ততোধিক সিঁড়ি থাকতে হবে। তা ছাড়া সিঁড়িগুলো এমনভাবে সুরক্ষিত থাকতে হবে, যেন আগুন লাগলে সিঁড়িতে ধোঁয়া না আসতে পারে। কারণ, সিঁড়ি দিয়েই তো প্রাথমিকভাবে বেশির ভাগ মানুষ নেমে আসবে। সে জন্য সিঁড়ির ডিজাইনও একটি স্থাপনার গুরুত্বপূর্ণ অংশ হওয়া উচিত। এখন সরেজমিন রিপোর্ট করতে হবে যে এগুলো মানা হচ্ছে নাকি হচ্ছে না।১৯৯২-৯৩ সালে প্রণীত ন্যাশনাল বিল্ডিং কোডের (বিএনবিসি) আইনগত বাধ্যবাধকতা আনতে প্রায় ১৩ বছর সময় লাগে। ২০০৬ সালে প্রথমবারের মতো গেজেট হয়। ঢাকা মহানগর ইমারত নির্মাণ বিধিমালায় এটা অনুসরণ করা বাধ্যতামূলক। কেউ যদি তা না করে, তাহলে তা বেআইনি হবে। আমাদের একটা প্রবণতা হলো সরকারি খাতের কোনো ‘বেআইনি’ বিষয়কে যতটা সংবেদনশীলতার সঙ্গে দেখা হয়, বেসরকারি খাতের সেভাবে দেখা হয় না। কিন্তু বিপদের সময় সরকারকেই তুলোধুনো করা হয়। যেমন বসুন্ধরার অগ্নিকাণ্ড বাগে আনতে যদি ফায়ার ব্রিগেড ব্যর্থ হয়, তাহলে আমরা যতটা তীক্ষ্ণ আর্তনাদ করব, বসুন্ধরার বা বেসরকারি খাতের কোনো ব্যর্থতা নিয়ে আমরা তুলনামূলক হইচই কম করব। এটা দায় বা দোষারোপ স্থানান্তরের জন্য নয়, আত্মজিজ্ঞাসার জায়গা থেকে দেখতে হবে।উল্লেখ্য, ২০০৯ সালে বসুন্ধরায় ৭তলা পুড়ে ছাই হয়েছিল। নিহত হয়েছিলেন চারজন। আর ক্ষয়ক্ষতির পরিমাণ অনুমান করা হয়েছিল ২০০ কোটি টাকা।ফখরুদ্দীন একজন অভিজ্ঞ দমকলকর্মী। তিনি রোববার দিনভর নিয়ন্ত্রণ কক্ষে সক্রিয় ছিলেন। প্রথম আলোকে তিনি বললেন, অনেক নামীদামি ভবন রয়েছে, যাদের নিজস্ব অত্যাধুনিক আগুন নেভানোর ব্যবস্থা আছে, কিন্তু প্রয়োজনের সময় সেটা কাজ দেবে কি না, তা হলফ করে বলা যায় না। এই যদি বাস্তবতা হয়, তাহলে কোনো প্রতিষ্ঠানে আগুন নেভানোর ব্যবস্থা থাকল আর থাকল না, এর মধ্যে কী তফাত হলো। সরকারের ফায়ার সার্ভিসকে না ডেকেই বড় ধরনের কোনো অগ্নিকাণ্ড নির্বাপণ করার মতো সামর্থ্য কবে অর্জন করবে আমাদের দেশের বেসরকারি খাতের বহুতল ভবনগুলো?জামিলুর রেজা চৌধুরী সাত বছর আগে যা বলেছিলেন, তারই কি পুনরাবৃত্তি চলতে থাকবে? আমাদের কি কোনো হুঁশ হবে না? তিনি বলেছিলেন, ‘আমাদের দেশে যখন অগ্নিকাণ্ডের বড় ধরনের ঘটনা ঘটে, তখনই কেবল সবাই নড়েচড়ে বসে; সচেতনতামূলক বিভিন্ন কার্যক্রম শুরু হয়। আবার তা আগের অবস্থায় ফিরে যায়। যেমন, এনটিভি ভবনে দুর্ঘটনা ঘটার পর সবার মধ্যে এ নিয়ে আগ্রহ দেখা গেল, অনেক প্রতিষ্ঠানে ফায়ার ড্রিল হলো। কিন্তু কিছুদিন পর সব থেমে গেল। পরবর্তী সময়ে কারও মধ্যে আর এ বিষয়ে আগ্রহ দেখা গেল না।’২০০৯ সালে বসুন্ধরার বসুন্ধরা সিটির অন্যতম স্থপতি মোহাম্মদ ফয়েজ উল্লাহ প্রথম আলোতে লেখা এক নিবন্ধে বলেছিলেন, ‘আগুন নেভানোর আধুনিক সব সুবিধা বসুন্ধরায় ছিল। ভবিষ্যতে যাতে এ ধরনের ঘটনা না ঘটে, সে শিক্ষা এখান থেকেই নিতে হবে। আসলে বড় ভবনগুলোতে আগুন লাগার পর কী করতে হবে, এ জন্য পূর্বপ্রস্তুতি থাকা দরকার। এ কাজে নিয়োজিত ব্যক্তিদের প্রশিক্ষণ ও অগ্নিনির্বাপণ যন্ত্রের ব্যবহার জানতে হবে এবং মাঝেমধ্যে মহড়াও দিতে হবে। ঢাকা শহরে এ ধরনের অনেক উঁচু ও বিশাল ভবন রয়েছে। এসব ভবনে বিশ্বমানের সুবিধাও রয়েছে। কিন্তু সেসব সুবিধার ব্যবহার নিশ্চিত করাটা জরুরি। এ জন্য ভবনের নিজস্ব লোকদের প্রশিক্ষণ ও প্রস্তুতির পাশাপাশি ফায়ার সার্ভিস ও সিভিল ডিফেন্সের সঙ্গে একটা সমন্বয় থাকা দরকার। এ ক্ষেত্রে বছরে দু-একবার সমন্বিত মহড়া দেওয়া হলে বড় ধরনের বিপর্যয় থেকে রক্ষা পাওয়া যাবে।’বসুন্ধরার দ্বিতীয় অগ্নিকাণ্ড থেকে আমরা এ শিক্ষাই নেব, যে শিক্ষা আমরা আগে নিতে উৎসাহী ছিলাম না। আমরা মনে রাখব, বসুন্ধরার দুর্ভাগ্যজনক আগুন থেকে শিক্ষা নিতে হবে এবং তা কেবল বসুন্ধরার জন্যই নয়; দেশের সব বহুতল ভবনকেই একেকটি ওয়েক আপ কল হিসেবে দেখতে হবে। উক্ত ভারপ্রাপ্ত কর্মকর্তার দেওয়া তথ্য অনুযায়ী, গত পাঁচ বছরের গড় করলে দেখা যায়, আমাদের দেশে বছরে ১৭ থেকে ১৮ হাজার অগ্নিকাণ্ড ঘটে। ২০১৫ সালে ক্ষয়ক্ষতির পরিমাণ ছিল ৮৫৬ কোটি ৯৫ লাখ টাকা। আর দুর্যোগ মোকাবিলায় আমাদের জাতিকে এখন থেকেই অধিকতর সতর্ক হতে হবে। কারণ, ভূমিকম্প ও জলবায়ু পরিবর্তনের কারণে আমাদের জনগোষ্ঠীকে আরও বেশি লড়াকু হতে হবে। জাতি হিসেবে আমাদের তাই প্রতিটি ক্ষেত্রে কী করে প্রযুক্তির সর্বোত্তম ব্যবহার নিশ্চিত করা যায়, তা রপ্ত করতে হবে।শুনেছি, জাহিদ নামের এক প্রবাসী বাংলাদেশি তরুণ বছর চারেক আগে দুচোখে স্বপ্ন নিয়ে ঢাকায় এসেছিলেন। তিনি বার্মিংহামে রোলস রয়েসে কাজ করেন। তিনি আগুন নেভানোর কাজে ড্রোন ব্যবহার-সংক্রান্ত একটি প্রকল্প বাস্তবায়ন করতে উদ্যমী ছিলেন। কিন্তু তিনি ছয় মাস ফায়ার ব্রিগেডসহ এদুয়ার থেকে ওদুয়ারে ঘুরে বিফল মনোরথে ফিরে যান।ইহাতে মন্তব্য প্রদান বন্ধ রয়েছে
99		টিপু সুলতান | ২১ আগস্ট ২০১৬সংবাদ: ২১ আগস্ট, ২০০৪। বঙ্গবন্ধু অ্যাভিনিউতে শেখ হাসিনার সমাবেশ মঞ্চের তিন দিকে তিন ভাগ হয়ে অবস্থান নেন ১২ জন জঙ্গি। শেখ হাসিনার বক্তব্য শেষ হওয়ার সঙ্গে সঙ্গে দলনেতা জান্দাল মঞ্চের সামনে প্রথম গ্রেনেডটি ছোড়েন।মো. ইউনুছএই সব ঘৃণ্য লোকের এমন শাস্তি চাই, যাতে ভবিষ্যতে আর কেউ নিরীহ মানুষ হত্যা করার সাহস না পায়।সাঈদুর রহমান সাঈদ, মুক্তিযোদ্ধাওরা পশু হওয়ার যোগ্যতাও রাখে না। পশুর চেয়েও খারাপ। ওদের ফাঁসি চাই এখনই।মো. আমিনুল ইসলাম (নকলা)রাখে আল্লাহ মারে কে? জঙ্গিবাদ ও জঙ্গিবাদের লালনকারীরা নিপাত যাক।ইহাতে মন্তব্য প্রদান বন্ধ রয়েছে
