	sentiment	news
0		টাঙন-কুলিক-শুক-অহনা-তিরনই-নাগর-ভুল্লি-সেনুয়া-ভক্তি-পাথরাজ নদনদীবিধৌত ঠাকুরগাঁও। প্রত্নতত্ত্বসমৃদ্ধ এলাকা। গত ঈদের আগে গিয়েছিলাম সেখানে। কয়েকটি উপজেলা ঘুরে মনে হলো সড়কগুলো পাকা এবং বেশ সুন্দর। জনজীবনে কিছুটা স্বস্তি থাকলেও জীবনযাপনের অনেক গুরুত্বপূর্ণ সূচকে নেই সামাজিক নিরাপত্তা। বাংলাদেশের অন্যান্য গ্রামীণ জীবনের মতোই ঠাকুরগাঁওয়ের জীবন হলেও রাষ্ট্রীয় সুযোগ-সুবিধা সমান না থাকা এবং ঢাকার সঙ্গে দূরত্ব অনেক হওয়ার কারণে উন্নয়ন সেভাবে হচ্ছে না। তারপরও তাদের অতিথিপরায়ণতা উল্লেখ করার মতো।ঠাকুরগাঁওয়ে শিল্পকারখানা গড়ে ওঠেনি। দীর্ঘদিন ধরে সুগার মিলস লিমিটেড চলছে। সেটি সংস্কারের জন্য বর্তমান সরকার ৪১১ কোটি ১০ লাখ টাকা বরাদ্দ দিয়েছে। বরাদ্দ পাওয়ায় সুগার মিলে ঢোকার সময়ে চোখে পড়ল বাংলাদেশ চিনি ও খাদ্যশিল্প করপোরেশনের চেয়ারম্যানকে অভিনন্দন জানিয়ে শ্রমিক লীগ ও শ্রমিক-কর্মচারীদের টাঙানো ব্যানার। গেটেই একজন প্রহরী সুগার মিলের কর্মীদের মধ্যে হতাশার কথাও জানালেন।অনেকের সঙ্গে কথা বলে বুঝলাম, ঠাকুরগাঁও নানা সুবিধা থেকে বঞ্চিত। সেখানকার উৎপাদিত কৃষিপণ্যের মূল্য তাঁরা তুলনামূলক কম পান। আবার উৎপাদনের জন্য প্রয়োজনীয় সামগ্রী অনেক দূর থেকে আসে বলে সেগুলোর ক্রয়মূল্য বেশি। ফলে উৎপাদনে খরচ বেশি আর বিক্রিতে মূল্য অনেক কম। তবে এশিয়ান হাইওয়ে যদি চালু হয় তাহলে আর তাঁদের পশ্চাৎ​পদ জেলা হিসেবে থাকতে হবে না। ঠাকুরগাঁওবাসী এখন সেই এশিয়ান হাইওয়ের অপেক্ষায় আছেন।উৎপাদিত যেকোনো কিছুরই যে মূল্য সেখানে কম, সেটি বুঝলাম ওখানে কোরবানির পশুর মূল্য বিবেচনাতেও। ভেলাজান গ্রামের আনসারুল ইসলাম বলছিলেন, ‘যদি আপনি কোরবানির গরু না কিনে থাকেন তাহলে এখান থেকে কিনে নিয়ে যান। যে গরু ঠাকুরগাঁওয়ে পাবেন ৫০ হাজার টাকায়, সেই গরু রংপুরে হবে ৬৫ হাজার টাকা।’ গরুর দাম কেন কম জানতে চাইলে তিনি স্থানিক দূরত্বের কথাই বললেন। ওখান থেকে গরু ঢাকাসহ দেশের অন্যত্র নেওয়ায় খরচ বেশি।ঠাকুরগাঁও সদর উপজেলায় মাসুদ রানা বাবুল নামের একজনের বাসায় গেলাম। তিনি গ্রামোফোন সংগ্রহ করেন। বঙ্গবন্ধু শেখ মুজিবুর রহমানের ঐতিহাসিক ৭ মার্চের ভাষণসহ কয়েকটি রেকর্ড তিনি বাজিয়ে শোনালেন। একটি বেসরকারি ব্যাংকে তিনি কর্মরত। তিনি বলছিলেন, ‘ঠাকুরগাঁও অঞ্চলে একসময় প্রচুর বিয়ের গীত ছিল। এখন সেগুলো আর নেই। এগুলো যদি এখনই সংগ্রহ করা না যায়, তাহলে নিকট ভবিষ্যতে আর এগুলো পাওয়াই যাবে না। লোকসংস্কৃতির দিক থেকে ঠাকুরগাঁও খুবই সমৃদ্ধ।’অনেকের সঙ্গে কথা বলে ঠাকুরগাঁও জেলার জনজীবনের বিভিন্ন সংকটের কথাই উঠে এল। ঠাকুরগাঁও থেকে রংপুরের দূরত্ব প্রায় ১০০ কিলোমিটার। চিকিৎসার জন্য ঠাকুরগাঁও জেলা থেকে এমনকি আরও দূরের উপজেলা থেকেও তাঁদের যেতে হয় রংপুরে। ঠাকুরগাঁওয়ে সরকারি হাসপাতালে বিশেষজ্ঞ পর্যায়ের উন্নত চিকিৎসাব্যবস্থা নেই বললেই চলে।অর্থের উৎস বলতে কৃষি। কৃষিকাজ না থাকলে লাখ লাখ কৃষিশ্রমিক বেকার হয়ে পড়েন। শহরের উপকণ্ঠে টাঙন নদের পাড়ে কথা হলো বৃদ্ধ ভ্যানচালক নুরুল হকের সঙ্গে। তিনি বললেন, ‘একসময় ঠাকুরগাঁও অনেক ছোট আছলো। আশপাশে অনেক বন ছিল। শহর এলা অনেক বড় হইচে। কিন্তু গরিব মাইনষের কোনো কাম নাই।’ ধান, গম ও আলুর প্রচুর ফলন হলেও ন্যায্যমূল্য পান না সাধারণ কৃষকেরা। চা-চাষের জন্য উপযোগী ঠাকুরগাঁওয়ের মাটি।ঠাকুরগাঁও জেলা শহরে মাত্র দুটি সরকারি কলেজ ও দুটি সরকারি মাধ্যমিক স্কুল। পীরগঞ্জ উপজেলায় একটি সরকারি কলেজ ও একটি সরকারি বালিকা বিদ্যালয় রয়েছে। রানীশংকৈলে আছে শুধু দুটি সরকারি মাধ্যমিক বিদ্যালয়; যা প্রয়োজনের তুলনায় অপ্রতুল। কেউ কেউ বলছিলেন, ঠাকুরগাঁও জেলায় যদি বিশ্ববিদ্যালয়, মেডিকেল কলেজ স্থাপন করা যেত, তাহলে ঠাকুরগাঁওয়ের সুদিন আসত।ঠাকুরগাঁওয়ের নদ-নদীগুলোও খুবই অবহেলিত। বাংলাদেশের অন্যতম আন্তর্জাতিক নদ ‘কুলিক’, যেটি ঠাকুরগাঁওয়ে উৎপন্ন হয়ে ভারতে প্রবেশ করেছে। সেই নদের উত্সমুখে গিয়েছিলাম। বালিয়াডাঙ্গীর ৫ নম্বর দৌসৌ ইউনিয়নের বেংরোলের একজন নির্বাচিত সদস্য মঞ্জুর আলম বলছিলেন, ‘কুলিক নদীর উৎস অনেকটাই এখন দখল হয়ে গেছে। চার বছর আগে কুলিক খননের কাজ হলেও দখল করা অংশে খনন করা সম্ভব হয়নি।’ কুলিকে মাছ ধরছিলেন নাজিম উদ্দিন। তাঁর আঞ্চলিক ভাষায় কথা বোঝা যাচ্ছিল না। একজন আধুনিক বাংলা রূপ করে বোঝালেন, ‘আগে সারা বছর মাছ ধরেছি। এখন আর পাওয়া যায় না। নদী শুকিয়ে যায়।’ ‘ভক্তি’ নদ এখন কার্যত বিলে পরিণত হয়েছে। অথচ এই নদে একসময় জাহাজ চলত বলেই স্থানীয় অনেকে উল্লেখ করলেন। ভক্তি নদপাড়ের মাংস বিক্রেতা খমির উদ্দিন সামনেই একটি স্থান নির্দেশ করে আঞ্চলিক ভাষায় কিছু কথা বলছিলেন। ভাষা খুবই দুর্বোধ্য ঠেকছিল। সঙ্গে থাকা আমার এক শিক্ষার্থী রেজওয়ানুল হক আঞ্চলিক ভাষার মান বাংলা রূপ করে বোঝালেন, ‘আমরা দাদার কাছে শুনেছি ওই ডাঙ্গীতে (উজান/চরে) একটা জাহাজ আটকা পড়েছিল।’ ঠাকুরগাঁওয়ের বালিয়াডাঙ্গী এলাকার আঞ্চলিক ভাষার সঙ্গে রংপুর অঞ্চলের আঞ্চলিক ভাষা এমনকি ঠাকুরগাঁও এলাকার আঞ্চলিক ভাষারও মিল খুবই কম। এ প্রসঙ্গে ঠাকুরগাঁওয়ের ড. নাজমুল হক বলেন, ‘টাঙন নদী হচ্ছে ভাষাগত সীমানা। পূর্বদিকের ভাষা রাজবংশী ভাষার সঙ্গে মিল আর পশ্চিমে হিন্দি-উর্দু ভাষা প্রভাবিত।’বুড়ি বাঁধ এবং টাঙন নদের উজানের ব্যারাজ ওই এলাকার কৃষিতে অনেক বড় ভূমিকা রাখছে। আমন মৌসুমের জন্য পর্যাপ্ত পানি ধরে রাখা হয়েছে। আমন মৌসুমে ঘাটতি পানির চাহিদা মেটাচ্ছে। তবে দুঃখের বিষয় হচ্ছে শুষ্ক মৌসুমে ঠাকুরগাঁওয়ের একটি নদ-নদীতেও পানি থাকে না। ঠাকুরগাঁওয়ের রাজনীতিতে প্রতিহিংসার প্রভাব খুবই কম। বলা যায় মৌলবাদী সংগঠন ছাড়া অন্যান্য রাজনৈতিক সংগঠনের মধ্যে শান্তিপূর্ণ সহাবস্থান বিরাজমান।বালিয়াডাঙ্গী উপজেলায় বাংলাদেশের সবচেয়ে প্রাচীনতম হিসেবে বিবেচিত আমগাছ সূর্যপুরী দেখার জন্য প্রচুর মানুষের সমাগম হয়। লাহিড়ীর হাটে এখনো হাজার হাজার মানুষ আসে কেনাকাটা করতে।ঠাকুরগাঁওয়ে রেলযোগাযোগ উন্নয়নের লক্ষ্যে স্থাপন করা হয়েছে ব্রডগেজ লাইন। এখন উদ্বোধনের অপেক্ষায়। এশিয়ান হাইওয়ে খুলে দেবে আরও সম্ভাবনার দ্বার। সেই সঙ্গে যদি সেখানে একাধিক উচ্চশিক্ষা প্রতিষ্ঠান, কৃষিভিত্তিক শিল্পকারখানা গড়ে তোলা যায়, চা-চাষের জন্য প্রণোদনা দেওয়া যায়, তাহলে ঠাকুরগাঁওয়ের মানুষের জীবনে যে সামাজিক নিরাপত্তাহীনতা রয়েছে তা দূর হবে।তুহিন ওয়াদুদ: শিক্ষক, বাংলা বিভাগ, বেগম রোকেয়া বিশ্ববিদ্যালয়, রংপুর।wadudtuhin@gmail.com ইহাতে মন্তব্য প্রদান বন্ধ রয়েছে
1		ঢাকা মহানগরের কোলাহল থেমে গেছে; বন্ধ হয়ে গেছে ফার্মগেটের প্রায় সব দোকানপাট। খোলা আছে শুধু ‘হোটেল নিউ স্টার এন্ড কাবাব’; তার ভেতরে ঝলমলে সাদা আলোয় কয়েকটা টেবিলে খাওয়াদাওয়া চলছে। কয়েক গজ দূরে, আনন্দ সিনেমা হলের উত্তর-পশ্চিম কোণে নবীন বটগাছের গায়ের সঙ্গে হলুদ ব্যানারে বড় বড় লাল হরফে লেখা, ‘বিশেষ বিজ্ঞপ্তি: সকাল ৮টা থেকে রাত ১০টা পর্যন্ত ময়লা ফেলা নিষেধ। আদেশক্রমে ঢাকা উত্তর সিটি করপোরেশন।’রাত সাড়ে ১২টায় ওখানে জমে উঠেছে ময়লা-আবর্জনার স্তূপ। বড় সড়কটার দুই পাশের মোট ১০টা হোটেল-রেস্টুরেন্টের সব উচ্ছিষ্ট খাবার ও অন্যান্য বর্জ্য জমা করা হয়েছে ওখানে।পাতাবহুল শাখা-প্রশাখাময় বটগাছটির তলায় যে আলো-আঁধারি সৃষ্টি হয়েছে, সেখানে, আবর্জনার স্তূপে চিকা ও মাছিদের সঙ্গে একজন মানুষ দেখতে পাই। তার পাশে গিয়ে দাঁড়াই; তীব্র দুর্গন্ধ ধাক্কা মারে নাকে। সে সামনের দিকে ঝুঁকে আবর্জনা ঘাঁটছিল; আমি ‘এই যে, শোনেন’ বলে ডাক দিলে দুই হাঁটুতে দুহাতে ঠেস দিয়ে কোমর সোজা করে দাঁড়ায়। ঘাড় ফিরিয়ে তাকায় আমার মুখের দিকে। সাংবাদিক পরিচয় দিয়ে বলি, ‘আপনার সঙ্গে কথা বলতে চাই। মাত্র ১০ মিনিট।’ সে লাজুক হেসে মাথা নেড়ে সায় দেয়। গল্প শুরু হয়।ওর নাম মোহাম্মদ পান্না হোসেন। জন্মেছিল ২৬ বছর আগে, যশোর শহরে এক মাছবিক্রেতার ঘরে। বড় দুই ভাই আর একটা বোন আছে ওর। বাবা এখন আর নেই, মা আছেন। ১৪ বছর ধরে মা ও ভাইবোনদের সঙ্গে ওর কোনো যোগাযোগ নেই। তাঁরা জানেন না, তাঁদের সবচেয়ে আদরের পান্না এখন ঢাকার কারওয়ান বাজারে আলুর আড়তে কুকুর-বিড়ালের মতো ঘুমায়; প্রতিটি রাতে ১০টা থেকে ৩টা পর্যন্ত ফার্মগেটের হোটেল-রেস্টুরেন্টগুলোর বর্জ্য পরিষ্কার করে রাতের খাবারটুকু আর ১০০টি টাকা পায়।‘ভালো ছাত্র ছিলাম। তিন ভাইয়ের মধ্যে আমার ব্রেনই ছিল সবচেয়ে ভালো।’ পান্না আমাকে বলে, ‘কিন্তু খুব চঞ্চল ছিলাম। স্কুল ভালো লাগত না। খালি ঘুরে বেড়াতে ইচ্ছা হতো। একবার মেজো ভাই ট্রেনে করে যশোর থেকে খুলনা বেড়াতে নিয়ে গেল। খুলনায় নদী দেখে আমার খুব ভালো লাগল। তারপর যশোর ফিরে গিয়ে কিছুদিন পরে কজন বন্ধুর সাথে ট্রেনে চড়ে আবার খুলনা চলে গেলাম। বাড়িতে কাউকে কিছু বলি নাই।’ স্পষ্ট উচ্চারণে বেশ গুছিয়ে কথা বলে পান্না।নদী দেখে মুগ্ধ হয়েছিল। নদীর টানে মাত্র আট বছর বয়সে বাড়ি থেকে পালিয়ে গেল সে। কিন্তু নদীর হাওয়া খেয়ে তো পেট ভরে না। কী করা যায়? বন্ধুদের সঙ্গে সে গেল খুলনার বাস টার্মিনালে; গিয়ে দেখতে পেল ওর বয়সী ছেলেরা সেখানে বাস ধোয়ামোছা করে, ড্রাইভার-হেলপারদের ফুটফরমাশ খাটে। বিনিময়ে টাকাপয়সা পায়, রাতে ঘুমানোর জায়গা মেলে; দরদি কেউ কেউ খাবারের ভাগও দেয়। খুলনা বাস টার্মিনালের বাসিন্দা হয়ে গেল আট বছরের পান্না।‘একবার মেজো ভাই আইসে ধরে নিয়ে গেল বাড়িতে। ধরে-বেঁধে নিয়ে গেল ইশকুলে। কিন্তু আমার মন বসে না। আবার পালায়ে খুলনা চলে গেলাম। এইবার একলাই,’ পান্না বলে চলে; তার চোখেমুখে ফেলে আসা মধুর দিনগুলোর স্মৃতি রোমন্থনের পুলক। ‘ঢাকা থেকে বাস খুলনা পৌঁছালে সব যাত্রী যখন নেমে যেত, আমরা বাসের ভিতরটা পরিষ্কার করার জন্য ঢুকে টাকাপয়সা কুড়ায়ে পেতাম। ভাগ্য ভালো হলে ১০০ টাকার নোটও পাওয়া যেত।’তার চার বছর পর একদিন খুলনায় রূপসা নদীতে এক রকেট স্টিমারে চেপে বসে পান্না ও তার বন্ধুরা। তখন ওর বয়স ১২। সেই স্টিমার ওদের নিয়ে এল ঢাকার সদরঘাটে। সেখান থেকে ঘুরতে ঘুরতে ওরা চলে এল কারওয়ান বাজারে।‘এরশাদ বিল্ডিং তখন ফাঁকা। আমরা ওইখানে উঠলাম। টাকাপয়সা ফুরায়ে গেলে শুরু করলাম মিন্তিগিরি। তারপর রাতের বেলা সবজির ট্রাক আসলে ট্রাক থেকে মাল খালাসের কাজ। তখন বড় হয়ে গেছি।’‘আপনি ঢাকা চলে আসার পরে বাড়ি থেকে কেউ আপনাকে খুঁজতে আসেনি?’‘আসছিল। পায় নাই। অনেক বছর পরে...আজ থেকে আড়াই বছর আগে আমি নিজেই বাড়ি গেছিলাম। তখন সব শুনছি। ভাইয়েরা আমার অনেক খোঁজ করছে।’‘বাড়ি গিয়ে আবার ফিরে এসেছেন কেন?’‘ভালো লাগে নাই। মন বসে নাই। ভাই কাজ জোগাড় করে দিছিল। একটা কোম্পানির মাল দোকানে দোকানে সাপ্লাই দেওয়া। বেতন মাত্র পাঁচ হাজার। ভাল্লাগে নাই। আবার চলে আসছি।’তারপর সে ঢাকা সিটি করপোরেশনের পরিচ্ছন্নতাকর্মীর কাজ পেয়েছিল। বেতন পেত সাত হাজার টাকা। তারপর একদিন, এখন থেকে মাস পাঁচেক আগে, তেজগাঁও রেলক্রসিংয়ে চলন্ত ট্রেনের সঙ্গে ধাক্কা খেয়ে, ‘পিরাই মরে গেলাম। দুই দিন হুঁশ ছিল না।’ আঘাতটা কোথায় লেগেছিল, কীভাবে লেগেছিল, কিছুই সে বলতে পারে না। হুঁশ ফেরার পর দেখতে পায়, চোয়াল বাঁকা হয়ে গেছে, কথা বলতে পারছে না, উঠে দাঁড়ানোর সাধ্য নেই। ‘সূর্য ক্লিনিক’-এর এক ডাক্তার তাঁর চিকিৎসা করেন, শুশ্রূষা করেন, ওষুধ দেন। দুই মাস পর পান্না উঠে দাঁড়ায়।সিটি করপোরেশনের কাজটা আর ফিরে পায় না। শুরু করে এই কাজ, ফার্মগেটে এখন যা করছে।‘আপনার বাড়িতে জানে যে আপনি অ্যাকসিডেন্ট করেছেন?’‘না। কেউ জানে না।’‘আপনার মায়ের কথা মনে পড়ে না?’‘আম্মা আমাকে খোঁজার জন্য আসছিল, পায় নাই।’‘আপনি এ রকম কেন হয়েছেন?’পান্না মাথা নিচু করে। ডান পায়ের বুড়ো আঙুলে মাটি খোঁড়ে। বিড়বিড় করে বলে, ‘এখন বসে বসে চিন্তা করি, জীবনটারে নিয়ে আমি কী করলাম!’‘বাড়ি চলে যান না কেন?’‘যাব। আব্বা কবে মারা গেছে জানতে পারি নাই। আম্মা মারা যাওয়ার আগেই বাড়ি ফিরে যাব। আর আসব না।’‘এখনো যাননি কেন? কাল সকালেই চলে যান না কেন?’‘যাব। কিন্তু তার আগে পুরাপুরি সুস্থ হওয়া দরকার।’‘কিন্তু আপনার শরীরে জখম। হাতে গ্লাভস নাই, মুখে মাস্ক পরেননি। এইভাবে ময়লা-আবর্জনা ঘাঁটাঘাঁটির কাজ করতে থাকলে পুরাপুরি সুস্থ হবেন কীভাবে? বরং ইনফেকশন হয়ে যেতে পারে। চলে যান, বাড়ি চলে যান।’পান্না আমাকে এড়িয়ে যেতে চায়; জিজ্ঞাসা করে, কটা বাজে। আমি আমার মোবাইল ফোনে দেখি ১টা বেজে ৫ মিনিট। শুনে সে ব্যস্ত হয়ে ওঠে: ‘এখন যাই, কাজ করি।’ বলতে বলতে চলে যায় আবর্জনার স্তূপের দিকে; আমাকে সুযোগ দেয় না তাকে ধন্যবাদ দিয়ে বিদায় সম্ভাষণ জানানোর। আমার কেন জানি মনে হয়, এই ছেলে হয়তো আর কোনো দিনই ঘরে ফিরে যাবে না। সে পৃথিবীতে এসেছে নিজের জীবন নিয়ে খেলা করতে। জীবন তার কাছে অ্যাডভেঞ্চার।তবু ফিরে আসার আগে চিৎকার করে তাকে বলি, ‘পান্না, বাড়ি চলে যান।’মশিউল আলম: সাংবাদিক ও সাহিত্যিক।mashiul.alam@gmail.com ইহাতে মন্তব্য প্রদান বন্ধ রয়েছে
2		সিলেটের এমসি কলেজের ছাত্রী খাদিজা বেগমের ওপর নৃশংস হামলার ভিডিও ইন্টারনেটে ও টেলিভিশনে দেখা গেছে। ওই দৃশ্য খুবই মর্মান্তিক। খাদিজার অবস্থা এখনো সংকটাপন্ন। হামলাকারী বদরুল আলম শাহজালাল বিশ্ববিদ্যালয়ের ছাত্র, শাখা ছাত্রলীগের নেতা। জনতা তাঁকে ধাওয়া করেছে, পুলিশ তাঁকে আটক করেছে।এরপর সেই পুরোনো বিতর্কটা নতুন করে দেখা দিয়েছে, এই সব ক্ষেত্রে আমরা কী করব, ছবি তুলব, ভিডিও করব, নাকি আক্রান্তকে বাঁচাতে এগিয়ে আসব। এই বিতর্কের অবসান হয়নি। নানা মুনির নানা মত। ২০১২ সালের ডিসেম্বরে নিউইয়র্ক পোস্ট-এ একটা ছবি ছাপা হয়। একটা লোক পাতালরেলের স্টেশনে প্ল্যাটফর্মের নিচে রেললাইনের ওপরে। সে চেষ্টা করছে প্ল্যাটফর্মে উঠে পড়ার। পরের মুহূর্তে ট্রেন এসে পড়ায় সে মারা যায়। এই ছবি প্রকাশের পর সমালোচনার প্রচণ্ড ঝড় ওঠে। ছবি না তুলে আলোকচিত্রী কেন লোকটাকে বাঁচাতে এগিয়ে গেল না, এই ছিল সেই সমালোচনার মূল সুর।তবে মোটের ওপরে যেটা এখন প্রতিষ্ঠিত, সবকিছুর ওপরে মানবতা। বিপন্নকে যদি বাঁচানো যায়, তাহলে ছবি না তুলে প্রথমে বাঁচানোর চেষ্টাই আমাদের করা উচিত।খাদিজার আক্রান্ত হওয়ার ছবিটা যিনি তুলেছেন, তাঁর অবস্থান বেশ দূরেই ছিল, ক্যামেরার অবস্থান আর ছবির অ্যাঙ্গেল দেখলে তা বোঝা যায়। বরং আরেকজনকে দেখা গেল ওই ভিডিওতেই যিনি বেশ কাছে ছিলেন।বাংলাদেশের মানুষ এখনো একের বিপদে অন্যে এগিয়ে আসে। সেটা আমরা রানা প্লাজা ধসের পরেও দেখেছি, ওয়াসার পাইপলাইনে শিশুর পড়ে যাওয়ার পরেও দেখেছি। অনেকগুলো বীরত্বপূর্ণ উদাহরণও আমাদের সামনে আছে। ছিনতাইকারীর কবলে পড়া নারীর পাশে দাঁড়াতে গিয়ে পথচারী নিহত হয়েছেন, এই ধরনের ঘটনা ঢাকাতেই ঘটেছে। আবার রাজশাহীর এক নারী একজন আহত বিপন্ন পুলিশ সদস্যকে ধরে হাসপাতালে নিয়ে যাওয়ার উদ্যোগ নিয়েছেন, সেই কাহিনিও আমরা সংবাদমাধ্যমে জেনেছি। ইভ টিজিংয়ের প্রতিবাদ করতে গিয়ে নিজের জীবন দিতে হয়েছে, এ ধরনের খবরও বিরল নয়। আবার তৃতীয় লিঙ্গের কজন মানুষ ধাওয়া করে হামলাকারী খুনিকে ধরে পুলিশে দিয়েছেন, এই খবরও আমাদের জানা।অন্যদিকে মানুষের হাতে হাতে মোবাইল ফোন, আর সেসবের ক্যামেরায় ছবি তোলা ও ভিডিও তোলার সুযোগের কারণে অনেকগুলো অন্যায়ের প্রতিবিধান হতেও আমরা দেখেছি। ঢাকায় একটা ছেলে আরেকটা ছেলেকে নির্মমভাবে প্রহার করছে, এই ভিডিও ফেসবুকে ছড়িয়ে পড়ার পর ছেলেটিকে পুলিশ ধরেছিল। অন্তত দুটো শিশু নির্মম নির্যাতনের শিকার হয়ে মৃত্যুবরণ করেছে, সেই ভিডিও সামাজিক মাধ্যমে ছড়িয়ে পড়ার পর পুরো দেশ নড়ে উঠেছে। উভয় ক্ষেত্রে নির্যাতনকারীরা বিচারের মুখোমুখি হয়েছে। একটা ক্ষেত্রে তো অপরাধী দেশের বাইরে পালিয়ে যাওয়ার পরে জনমতের ব্যাপক চাপে তাকে ফিরিয়ে আনা হয় এবং বিচারের মুখোমুখি করা হয়। বিশ্বজিৎ হত্যাকাণ্ডের বিচার হওয়ার পেছনেও হত্যাকাণ্ডের সময়ের ছবি প্রকাশিত হওয়া একটা বড় কারণ।কাজেই মানুষের হাতে হাতে ভিডিও ক্যামেরা থাকাটা সমাজে স্বচ্ছতা, তথ্যের অবাধ প্রবাহ ইত্যাদি নিশ্চিত করছে। এবং স্বচ্ছতা ও তথ্যপ্রবাহ যা করে, তাই করতে বিকল্পপথে সাহায্য করছে। অন্যায়ের প্রতিবিধান হচ্ছে। শাস্তি হলে তা সমাজে দৃষ্টান্ত সৃষ্টি করে। আরও অপরাধ সংঘটিত হওয়াকে তা নিরুৎসাহিত করে।আমাদের মূলধারার গণমাধ্যমের সীমাবদ্ধতা আছে। তা সব জায়গায় সব সময় পৌঁছাতে পারে না। সব সময় সব কথা বলতেও পারে না। সব ছবি প্রকাশও করতে পারে না। সামাজিক নেটওয়ার্ক বিকল্প গণমাধ্যমের ভূমিকা পালন করছে। ছবি অনেক সময়ই বিবেককে প্রবলভাবে নাড়িয়ে দেয়।আমরা সাম্প্রতিক দুটো ছবির কথা বলতে পারি। সমুদ্র পাড়ি দিয়ে ইউরোপে আশ্রয় খুঁজছিল যারা, যে সিরীয় বা মধ্যপ্রাচ্যের মানুষেরা, তাদের প্রতি মানবিক আচরণ করার কথা কতই না বলা হয়েছিল। কিন্তু এক শিশু আয়লানের পুতুলের মতো শরীরটা যখন পড়ে রইল বালুকাবেলায়, আর সেই ছবিটা প্রকাশিত হলো গণমাধ্যমে, পুরো বিশ্বের বিবেক উঠল কেঁপে। বহু দেশ তাদের শরণার্থী নীতি উদার করতে বাধ্য হলো। তেমনিভাবে শিশু ওমরানের সাম্প্রতিক ছবি আবারও নাড়িয়ে দিয়েছে বিশ্ববিবেক। মাথার ওপরে বাসভবন ভেঙে পড়েছে, আহত শিশুটিকে অ্যাম্বুলেন্সে তোলা হয়েছে, শিশুটি নির্বিকার, ধূলিবালি-সিমেন্ট মাখা মুখে হাত দিয়ে সে আবিষ্কার করতে পারে নিজের শরীরের রক্তধারা। ওই খবর প্রচারের সময় সিএনএনের সংবাদ পাঠিকা নিজেই কাঁদছিলেন।কাজেই কোনো ঘটনা ঘটলে তার ছবি ধারণ করা ও প্রচার করা নানাভাবে ইতিবাচক ফল রাখছে। ঢাকায় ট্রাফিক সার্জেন্ট প্রহার করছেন গাড়িচালককে, নির্মমভাবে, সেই দৃশ্য প্রকাশিত ও প্রচারিত হওয়ার পরেও ব্যবস্থা নিতে হয়েছে।কিন্তু যখন আপনার সামনে প্রশ্ন আসবে, আপনি ভিডিও ধারণ করবেন, নাকি মানুষকে বাঁচাতে এগিয়ে যাবেন, তখন এই প্রশ্নের উত্তর আমি কী দেব? প্রথমত এবং শেষ পর্যন্ত মানবতাই সবকিছুর ঊর্ধ্বে। মানুষ মানুষের জন্য। মানুষের বিপদে মানুষ এগিয়ে যাবে, হাত বাড়াবে, এই তো আমরা চাই। কিন্তু যখন আগ্নেয়াস্ত্রধারী কোনো পথচারীর কপালে ধাতব শীতল নলটা ধরে, তাকে উদ্ধারে এগিয়ে আসা, বিশেষ করে আকস্মিকভাবে বুদ্ধি বের করা নিশ্চয়ই মুশকিল। চোর পালালে বুদ্ধি বাড়ে। আর নিরাপদ দূরত্বে পরে বসে বড় বড় কলাম লেখা সোজা।ছোটবেলায় জুনিয়র রেডক্রসের কাছ থেকে প্রাথমিক চিকিৎসার প্রশিক্ষণ নিয়েছিলাম। ওই সময় আমাদের শেখানো হয়েছিল, কেউ যদি পানিতে ডুবে যায়, তাহলে তার কাছে যেতে হলে যথেষ্ট দক্ষতা ও প্রশিক্ষণ ছাড়া যেয়ো না। কারণ সে তোমাকে জড়িয়ে ধরবে। নিজেও মরবে, তোমাকেও মারবে। তোমাকে যেতে হবে পেছন থেকে, তার কপালে জোরে আঘাত করতে হবে, সে অজ্ঞান হয়ে গেলে তাকে ধরে ডাঙায় তুলবে। থ্যাংক গড, ওই ধরনের পরিস্থিতির মুখে কখনো পড়িনি। পরীক্ষা দিতে হয়নি।কিন্তু বাংলাদেশের বহু মানুষ এই ধরনের পরীক্ষার মুখোমুখি হয়ে নিজেকে এমনকি উৎসর্গও করেন। সেপটিক ট্যাংকে একজন ঢুকে আর বের হচ্ছে না, তাকে তুলতে আরেকজন ঢোকেন, আরেকজন, কেউই আর বের হয় না। বা পানিতে একজন ডুবে যাচ্ছেন, তাঁকে উদ্ধার করতে আরেকজন যাচ্ছেন, দুজনেই মারা গেছেন, এই ধরনের খবর মোটেও বিরল নয়।অন্যদিকে,  ক্যামেরার যাচ্ছেতাই ব্যবহারের প্রশ্নও আছে। সেদিন আমি একটা সুইমিংপুলে নেমে সাঁতার কেটেছি, ওঠার পরে শুনলাম, কেউ একজন আমার পুরো সাঁতারটা ভিডিও করেছেন। শুনে আমি থ। আমার অনুমতি ছাড়া অপরিচিত কেউ কি আমার সাঁতারটা ভিডিও করতে পারেন? তবে আমি যদি ওই সময় সাঁতার কাটতে গিয়ে ডুবে মারা যেতাম, তাহলে ওই ভিডিওটার একটা মূল্য হয়তো দাঁড়াত।আমরা কিন্তু আমাদের হাতের এই বিস্ময়কর যন্ত্রটা দিয়ে কী করা উচিত, আমরা তা বুঝছি না। শিশুরা এর অপব্যবহার করছে, বড়রাও করছে। যে ধরনের ভিডিও প্রকাশিত হওয়া উচিত নয়, তা প্রকাশিত হয়ে পড়ায় অনেকগুলো আত্মহত্যার ঘটনা ঘটেছে। আসলে তো এ ধরনের ভিডিও ধারণ করাই উচিত নয়। ব্যক্তিগত গোপনীয়তার অধিকারের প্রশ্নটিও আছে। তথ্য জানা আমার অধিকার। স্বচ্ছতা ও তথ্যের অবাধ প্রবাহ ভালো। তাই বলে, আমার টেলিফোনালাপ রেকর্ড করা হবে, এটা আমি কোনো দিনও সমর্থন করি না। আমরা জানি, আমাদের দেশে আইন করা হয়েছে, নিরাপত্তার স্বার্থে টেলিফোনালাপ রেকর্ড করা যাবে। কিন্তু তা প্রকাশ করে দেওয়া নিশ্চয়ই আইনসম্মত নয়। এ বিষয়ে সবাইকে কঠোর সাবধানতা অবলম্বন করতে হবে। একটা ভয়াবহ খবর বেরিয়েছে গতকালকের ডেইলি স্টার-এ। ইয়াহু তাদের সব ই-মেইল স্ক্যান করে আমেরিকার নিরাপত্তা বাহিনীকে তথ্য সরবরাহ করেছে। ব্যক্তিগত গোপনীয়তার অধিকারের পরিধি পৃথিবীব্যাপীই ছোট হয়ে আসছে। সেটা ভালো কথা নয়।মিশেল ফুকো কারাগারের ইতিহাস রচনা করতে গিয়ে বলেছিলেন, কারাগারে একটা ওয়াচ টাওয়ার থাকে। সেখান থেকে সবকিছু নিরীক্ষণ করা হয়। আমাদের সমাজও তেমনি। প্যান-অপটিক সমাজ। সে স্তরে স্তরে সবকিছুর ওপরে নজর রাখে। আমাদের প্রতিষ্ঠানগুলো—কারাগার, হাসপাতাল, অফিস, স্কুল—সবই আসলে কারাগার, যেখানে সবকিছু নিরীক্ষণ করা হচ্ছে। মোবাইল ফোন ও সিসিটিভির এই দুনিয়ায় সেটা এখন আক্ষরিক অর্থেই সত্য হয়ে গেছে।আমার একজন প্রিয় লেখক মিলান কুন্ডেরা এই ধরনের সমাজ, যেখানে মানুষের গোপনীয়তার অধিকার নেই, সেটার সমালোচনা করেন তীব্রভাবে। তিনি বলেন, ফ্রানৎস কাফকার জগতে এ রকমটা ঘটে। জোসেফ কে নামের ব্যক্তিটিকে গ্রেপ্তার করতে এসেছে দুজন, তারা ঢুকে বসে আছে তারই শয়নকক্ষে। এই যে ব্যক্তিগত গোপনীয়তা লঙ্ঘিত হলো, এটাকে মিলান কুন্ডেরা এক ভয়াবহ অভিশাপ বলে মনে করেন। তাঁর আইডেন্টি  উপন্যাসে তিনি প্রশ্ন করেছেন, আমরা যে মায়ের পেটের ভ্রূণের ছবি তুলি, ভিডিও করি, দেখা যায়, ভ্রূণটি গোপন কী কাজ করছে, সেটা আমরা দেখে ফেলি, এটা কি উচিত?আমি একটা গল্প লিখেছি। কালি ও কলম পত্রিকার একটা গল্পসংখ্যা সম্প্রতি বেরিয়েছে কলকাতা থেকে। তাতে এই গল্পটা আছে। একজন নারী একজন পুরুষকে খুন করতে চায়। খুন করার জন্য সে বেছে নেয় স্বচ্ছতাকে। মানে, ভদ্রলোক কোথায় কখন যাচ্ছেন, কী করছেন, কী খাচ্ছেন, তাঁর সঙ্গে কে আছে, সব ভদ্রমহিলা প্রকাশ করে দেন তাঁরই নামে খোলা একটা ফেসবুক পেজে। একটা মানুষ যদি সারাক্ষণই কাচের ঘরে থাকার মতো করে স্বচ্ছ ও প্রকাশিত জীবনযাপন করে, তার পক্ষে বাঁচা সম্ভব নয়। লোকটি মারা যায়—আমার গল্পে, অবশ্যই কাল্পনিক কাহিনিতে। তবে বাস্তবেও আমরা একাধিক মানুষের, বিশেষ করে তরুণীদের মৃত্যুর কারণ ঘটিয়েছি অপ্রকাশ্যকে প্রকাশ করে দিয়ে।কাজেই আমার বলার কথা তিনটা: ১. মানুষ বাঁচানো না ছবি তোলা? মানুষ বাঁচানো। ২. সামাজিক গণমাধ্যম কি বিকল্প গণমাধ্যমের ভূমিকা পালন করবে? অবশ্যই। তা ভালো করছে। কার্যকরী হচ্ছে। ৩. আমরা কি ব্যক্তিগত গোপনীয়তাকে সম্মান করব? অবশ্যই। অবশ্যই।আনিসুল হক: সাহিত্যিক ও সাংবাদিক। ইহাতে মন্তব্য প্রদান বন্ধ রয়েছে
3		গুলশানে হলি আর্টিজানে জঙ্গি হামলার পর আমাদের জন্য যা সবচেয়ে জরুরি ছিল তা হচ্ছে বড় ধরনের আত্মজিজ্ঞাসা। পরিবার হিসেবে, ব্যক্তি হিসেবে, সমাজ হিসেবে, রাষ্ট্র হিসেবে—আমাদের এই আত্মজিজ্ঞাসা জরুরি ছিল। আমাদের জানা দরকার কোথায় আমাদের ব্যর্থতা ছিল, কেন জঙ্গিবাদের সমস্যাটা প্রকট আকারে এল। নিশ্চয় কিছু না কিছু ঘটেছে আমাদের রাষ্ট্র ও সমাজে, যা আমরা সঠিকভাবে অনুধাবন করতে পারিনি এবং বিষয়গুলো নিয়ে আমরা সঠিকভাবে মোকাবিলা করতে পারিনি। যদি খুব পরিষ্কারভাবে আত্মজিজ্ঞাসা করতে না পারি, তাহলে এ সমস্যার সঠিক কারণগুলো চিহ্নিত করতে পারব না।দ্বিতীয়ত এটা আমাদের বুঝতে হবে যে এটা একটা জাতীয় সমস্যা, জাতীয় নিরাপত্তাজনিত সমস্যা। বিষয়টিকে সেভাবে চিহ্নিত করে ও বিবেচনায় নিয়ে সংকীর্ণ দলীয় রাজনীতির ঊর্ধ্বে উঠে সমাধানের পথ খুঁজে বের করতে হবে। এটা করার প্রথম পদক্ষেপ হিসেবে একটা ব্যাপকভিত্তিক সামাজিক সংলাপের দরকার আছে। যেখানে সমাজের সব শ্রেণি-পেশার প্রতিনিধি থাকবেন। কারণ, সমস্যাটা শুধু দলের বা সরকারের নয়। এটি রাষ্ট্রীয় সমস্যা এবং সেভাবেই অনুধাবন করতে হবে।আইনশৃঙ্খলা রক্ষাকারী বাহিনী বর্তমানে যেসব পদক্ষেপ নিচ্ছে, আমরা তার সাময়িক সুফল পাচ্ছি। সুফলগুলো সাময়িক। এটাকে বেশি দিন ধরে রাখার জন্য যে ধরনের কাউন্টার টেররিজম আর্কিটেকচার জাতীয় পর্যায়ে থাকা দরকার, সেটা এখন পর্যন্ত আমরা তৈরি করতে পারিনি। মনে রাখতে হবে, সন্ত্রাসবাদ বা জঙ্গি হামলা একটা প্রক্রিয়ার অংশ। প্রক্রিয়াগুলোকে যদি বের করে পুরোপুরি বিশ্লেষণ না করি, তাহলে শুধু শেষ পর্যায়ে পদক্ষেপ নিলে সুফল পাব না। এটা কোনো পুলিশি সমস্যা নয়; এটা একটা ব্যাপকভিত্তিক সামাজিক ও মনস্তাত্ত্বিক সমস্যা। সেদিকে আমাদের দৃষ্টি দিতে হবে। রাষ্ট্রীয় পর্যায়ে একটা দীর্ঘমেয়াদি কৌশল ও পরিকল্পনা থাকতে হবে। যেটার ভেতরে শুধু রাষ্ট্রের কিছু সংগঠন নয়, ব্যাপক ভিত্তিতে সমাজের বিভিন্ন স্তরের সংগঠনের অংশগ্রহণ থাকতে হবে। কিন্তু সে ধরনের কোনো পদক্ষেপ এখন পর্যন্ত আমরা দেখতে পাইনি।এ বিষয়ে গভীরভাবে গবেষণার প্রয়োজন আছে, তথ্য-উপাত্তের প্রয়োজন আছে। কেবল ওপরে ওপরে মলম লাগিয়ে সমস্যা সমাধানের চেষ্টা করতে গেলে হয়তো সাময়িকভাবে সমাধান হবে। কিন্তু সমস্যা থেকে যাবে। ২০০৭ সালে শায়খ আবদুর রহমান ও বাংলা ভাইসহ জেএমবির শীর্ষস্থানীয় নেতাদের ফাঁসির পর সংগঠনটি স্তিমিত হয়ে গিয়েছিল। তারা এখন নতুন আকারে, আরও প্রবল আকারে এসে হানা দিয়েছে। তাই বলতে চাই, কেবল কাউন্টার র‍্যাডিকালাইজেশন স্ট্র্যাটেজি থাকলে চলবে না, আমাদের এখানে ডি-র‍্যাডিকালাইজেশনের খুব প্রয়োজন আছে। গুলি করে মেরে এটা বন্ধ করা যাবে না। তাদের ওই উগ্র মতাদর্শ থেকে ফিরিয়ে এনে সমাজে পুনঃপ্রবেশ করার পথ খুঁজে বের করতে হবে।আমাদের জেলখানাগুলোর ওপর সঠিক নজর দেওয়া হচ্ছে না। বিভিন্ন সমীক্ষায় আমরা দেখতে পাচ্ছি, বিভিন্ন কারাগারেও জঙ্গিবাদে উদ্বুদ্ধ  হওয়ার ঘটনা ঘটছে। এমনকি জেলখানার ভেতরে বসে জঙ্গিনেতারা বিভিন্ন পন্থায় বাইরে হামলার পরিকল্পনা ও বাস্তবায়ন করিয়েছেন, এমন ঘটনাও আছে। মধ্যম বা নিম্ন পর্যায়ের জঙ্গি ধরা পড়ে জেলখানায় গিয়ে কয়েক বছর পর বড় জঙ্গি হয়ে বেরিয়ে আসে। কিছু অনুসারীও নিয়ে আসে। এসব বন্ধ করতে গেলে কারাগারগুলোর ওপর নজর দিতে হবে। কারাগারেও ডি-র‍্যাডিক্যালাইজেশনের ব্যবস্থা করতে হবে। বিভিন্ন দেশে এ ব্যবস্থা আছে।আরেকটা গুরুত্বপূর্ণ বিষয় হলো সাইবার র‍্যাডিক্যালাইজেশন। ইন্টারনেটের মাধ্যমে যে যোগাযোগগুলো হচ্ছে তার মাধ্যমে যে ধরনের উগ্র মতাদর্শ প্রচার হচ্ছে, তার শিকার হচ্ছে বর্তমান শহুরে, মধ্যবিত্ত, উচ্চবিত্তের তরুণেরা। এই পথগুলো আমাদের চিহ্নিত করতে হবে। সাইবার র‍্যাডিক্যালাইজেশন বন্ধ করার জন্য যে পথগুলো আছে, সেদিকে দৃষ্টি দিতে হবে। বর্তমানে যে ধরনের গোয়েন্দা নজরদারি করা হয়, সেটা অনেক ক্ষেত্রেই ‘পলিটিক্যাল সার্ভিল্যান্স’। এ ধরনের গোয়েন্দা নজরদারি দিয়ে ইন্টারনেটে জঙ্গি কার্যক্রম বন্ধ করা যাবে না। এ জন্য বহুমুখী কর্মকৌশল ও প্ল্যাটফর্ম তৈরি করতে হবে। যেখানে বিভিন্ন ধরনের কাউন্টার ন্যারিটিভ দিতে পারব।আইনশৃঙ্খলা রক্ষাকারী বাহিনী যখন জঙ্গিবিরোধী তাৎক্ষণিক অভিযান পরিচালনা করে, তখন একটা প্রবণতা থাকে আইন লঙ্ঘনের। এর একটা স্বল্পমেয়াদি ফল হয়তো পাওয়া যায়। কিন্তু এ ক্ষেত্রে আইন মানার বিষয়ে বেশি সতর্ক থাকা উচিত, কারণ এটাই জঙ্গিদের সঙ্গে আইনশৃঙ্খলা রক্ষাকারী বাহিনীর তফাত।এ ছাড়া আমাদের দেশে একধরনের প্রবণতা লক্ষ করি যে আমরা অল্পতেই তুষ্টি লাভ করতে চাই। বর্তমানে আমরা একই ধরনের আত্মতুষ্টির দিকে এগোচ্ছি বলে আমার ভয় হচ্ছে। মনে রাখতে হবে যে গোপন জঙ্গি সংগঠনগুলোর সাংগঠনিক কাঠামো ঢিলেঢালা থাকে। এক-দুজন নেতাকে ধ্বংস করলে এরা নিঃশেষ হয় না।মেজর জেনারেল (অব.) এ এন এম মনিরুজ্জামান: প্রেসিডেন্ট, বাংলাদেশ পিস অ্যান্ড সিকিউরিটি স্টাডিজ। আরও পড়ুন‘নব্য জেএমবি’ এখনো হুমকি নিহত জঙ্গিদের পরিচয় এখনো পাওয়া যায়নি ‘একটু পর আমাদের লাশ দেখতে পাবা’ এ মুহূর্তে জঙ্গিবাদ অনেকটাই নিয়ন্ত্রিত : মনিরুল ইসলাম তাঁদের স্মরণ করি গুলশান হামলায় জড়িত ২১ জঙ্গি শনাক্ত হলি আর্টিজান হামলা ও জঙ্গিবিরোধী পদক্ষেপইহাতে মন্তব্য প্রদান বন্ধ রয়েছে
4		একটি জনপ্রিয় বাউল গানের প্রথম কলি ‘লালন তোমায় আরশি নগর, আর কত দূর, আর কত দূর’। ফকির লালন শাহের বিভিন্ন গানে আরশি নগরের উল্লেখ আছে। এটা হয়তো তাঁর মনের তীর্থভূমি। এখানে পৌঁছাতে চাইতেন তিনি। চেষ্টা করেছেন জীবনভর। পৌঁছাতে পেরেছিলেন কি না, তা আমাদের অজানা। তবে বিসিএস পরীক্ষায় যাঁরা প্রতিযোগিতায় নামেন, তাঁদের অনেকেই শেষ পর্যন্ত পৌঁছান লক্ষ্যে। কিন্তু সংখ্যানুপাতে খুবই কম। তা–ই হওয়ার কথা। পৌঁছানোর যে যাত্রাপথ, তা হয়তো আরশি নগরের মতো অপরিসীম নয়। সীমা একটা আছে। তবে তা সুদীর্ঘ। বিষয়টি হয়তো দীর্ঘদিনের চর্চার ফসল। কিন্তু উল্লেখ করার মতো কমছেও না।৩৪তম বিসিএসে নিয়োগ বিজ্ঞপ্তি জারি থেকে মৌখিক পরীক্ষার ফলাফল চূড়ান্ত করতে কমিশন সময় নিয়েছিল আড়াই বছর। আর ৩৫তম বিসিএসে দুই বছর। ছয় মাস কমাতে পেরেছে। এ জন্য সরকারি কর্মকমিশন (পিএসসি) ধন্যবাদ পেতে পারে। কিন্তু লক্ষ্য হওয়া উচিত, প্রতিবছর বিসিএস পরীক্ষার নিয়োগ পর্ব এক বছরেই শেষ হবে। আর এর বিকল্প কিছু হওয়ার কথাও নয়। বিষয়টি সম্ভব। তবে যেভাবে চলছে, তাতে সময়সীমা আর কমানো যাবে বলে মনে হয় না। ৩৬তম বিসিএসের বিজ্ঞপ্তি প্রকাশিত হয় গত বছরের ৩১ মে। সবেমাত্র লিখিত পরীক্ষা শেষ হয়েছে। এর মধ্যে গত মার্চ মাসে ৩৭তমর বিজ্ঞপ্তি প্রকাশ করা হয়েছে। ৩০ সেপ্টেম্বর অনুষ্ঠিত হলো প্রিলিমিনারি পরীক্ষা।পিএসসি সুপারিশ চূড়ান্ত করে সরকারের কাছে পাঠানোর পরও নিয়োগপত্র পেতে যতটুকু সময় নেওয়া হয় তা অগ্রহণযোগ্য। স্বাস্থ্য পরীক্ষা ও পুলিশি প্রতিবেদনের জন্য ৩৪তম বিসিএসে নিয়োগ দিতে সময় লেগেছে নয় মাস। ৩৫তমতে কত লাগবে, এটা অনিশ্চিত। আর বিষয়গুলোও দিনে দিনে সহজ করার বদলে জটিল করে ফেলা হচ্ছে। দেশে সিভিল সার্ভিসের মান নেমে যাওয়ার পেছনে এ অব্যবস্থারও দায় আছে। ত্যক্তবিরক্ত মেধাবীরা ভিন্ন পথ ধরেন। এটাকে আকর্ষণীয় করতে সরকার যৌক্তিক পর্যায়ে বেতন বৃদ্ধি করেছে। কিন্তু বৈষম্যমূলক কোটাব্যবস্থাটি আছে একই অবস্থায়।৩৫তম বিসিএসের সব প্রক্রিয়া সম্পন্ন করে সুপারিশ পাঠানো হয় গত ১৭ আগস্ট। জানা যায়, এখনো স্বাস্থ্য পরীক্ষার কোনো উদ্যোগ নেওয়া হয়নি। চাওয়া হয়নি নিরাপত্তা প্রতিবেদন। এটাকে পুলিশি প্রতিবেদন বলা এখন যৌক্তিক হবে না। পুলিশ ছাড়াও একটি গোয়েন্দা সংস্থা সব প্রার্থীর বিভিন্ন দিক নিয়ে প্রতিবেদন দেয়। এ দুটি প্রতিবেদনই নেওয়া হয় বিবেচনায়। যে বেসামরিক গোয়েন্দা সংস্থাকে এ দায়িত্ব দেওয়া হয়েছে, তারা জাতীয় নিরাপত্তাসংক্রান্ত অতিগুরুত্বপূর্ণ ও স্পর্শকাতর বিষয়গুলো দেখে থাকে। নজরদারি করে সন্ত্রাসবাদসহ দেশের স্বার্থবিরোধী অনেক কাজের। বিষয়টি তাদের ওপর অতিরিক্ত চাপই সৃষ্টি করল। এতে মূল কাজে সময় দিতে পারবে কিছুটা হলেও কম।ব্রিটিশ শাসনামল থেকে সরকারি পদে নিযুক্তির জন্য পুলিশি প্রতিবেদনের নিয়ম ছিল। তখনো ছিল সন্ত্রাসবাদ। তবু আইসিএস, আইপিএস নিয়োগে পুলিশি প্রতিবেদনই যথেষ্ট বিবেচিত হয়েছে। তেমনি হয়েছে পাকিস্তান আমলে। এত দিন বাংলাদেশেও তা চলছিল। হঠাৎ নিয়ম পাল্টে গেল। জানা যায়, প্রতিবেশী ভারত এ ধরনের চাকরিতে নিয়োগের সূচনায় পুলিশি প্রতিবেদনকে এখন অপরিহার্য মনে করছে না। নিয়োগ হয়ে যায়। চলে পুলিশি অনুসন্ধান। সেই প্রার্থীর অতীত কোনো দণ্ড বা ফৌজদারি অপরাধের সঙ্গে সংশ্লিষ্টতাই থাকে অনুসন্ধানের বিচার্য বিষয়। বিরূপ কোনো প্রতিবেদন এলে তাঁর চাকরি চলে যায়। শিক্ষানবিশ হিসেবে সবার নিয়োগ হয়। সুতরাং কোনো কারণ দর্শানো ছাড়াই কর্তৃপক্ষ চাকরি থেকে বরখাস্ত করতে পারে। তবে কার মামা, চাচা বা ফুপাতো ভাই কোন দল করেন বা করতেন, এগুলো থাকে না। আমাদের এখানেও ছিল না।কিন্তু দুর্ভাগ্যক্রমে ১৯৯১ সালে স্বৈরতন্ত্র থেকে গণতন্ত্রে উত্তরণের উপহার হিসেবে আমরা এ ধরনের ব্যবস্থা ক্রমান্বয়ে টেনে আনছি। পাকিস্তান আমলে বাঙালিরা বহুবিধ বঞ্চনার কারণেই স্বাধীনতাযুদ্ধে ঝাঁপিয়ে পড়েছিল। তবে সে সময়ও সরকারবিরোধী ছাত্র আন্দোলনের সক্রিয় নেতা–সমর্থকদের বেশ কয়েকজন প্রশাসন, পররাষ্ট্র ও পুলিশ ক্যাডারে নিয়োগ পেয়ে কর্মজীবনে সফল হয়েছেন। বাম ঘরানার চিহ্নিত ছাত্রনেতারাও ছিলেন তাঁদের মধ্যে। এটা সত্যি যে চলমান সন্ত্রাসবাদী কার্যক্রমের সঙ্গে কারও সংশ্লিষ্টতা থাকলে তার সরকারি চাকরি হবে না। হলেও চলে যাবে। স্বাধীনতার চেতনায় যারা বিশ্বাসী নয়, তাদের প্রশ্নেও একই কথা প্রযোজ্য। এসব বিষয় বিবেচনায় নিয়ে চলমান অনুসন্ধান প্রক্রিয়াটি আরেকবার পর্যালোচনার প্রয়োজন রয়েছে। পুলিশি প্রতিবেদনে কিংবা এমনিতেই সরকারের নজরে কারও বিরুদ্ধে এ ধরনের অভিযোগ এলে গোয়েন্দা সংস্থাকে বিশেষ বিশেষ কিছু প্রার্থীর ব্যাপারে তদন্ত করতে দায়িত্ব দেওয়া চলে।আর স্বাস্থ্য পরীক্ষা! বিভিন্ন সরকারি মেডিকেল কলেজে ভাগ করে স্বাস্থ্য পরীক্ষা হয়। এক মাসে শেষ হতে পারে এ কার্যক্রম। যুগপৎ চলতে পারে পুলিশি অনুসন্ধান। এ দুটিই তো ২৭তম বিসিএসে নিয়োগের ক্ষেত্রে দুই মাসে শেষ করে নিয়োগ দেওয়ার নজির রয়েছে। বিষয়গুলোকে সংশ্লিষ্ট কর্তৃপক্ষ কেন গুরুত্ব দেন না তা দুর্বোধ্য। প্রার্থীরা চাকরির বাজারে প্রবেশের যোগ্যতা অর্জন করেছেন আবেদনপত্র পেশের সময়কালে বা তারও আগে। সবাই সচ্ছল পরিবারের সন্তান নন। চাকরি হবে এ ভরসাতেই আছেন। কেউ অন্য কোথাও সাময়িকভাবে কোনো কাজে থাকতে পারেন। বেশির ভাগই বেকার। একধরনের অলস সময় পার করছেন তাঁরা। অথচ জাতি বঞ্চিত হচ্ছে এই উজ্জ্বল তারুণ্যের সেবা থেকে। প্রায় প্রতিটি ক্যাডারে ভিত্তিমূলে কর্মকর্তার সংকট চলছে। আর বিসিএস কর্মকর্তা হওয়ার সব ধাপ দীর্ঘ সময় নিয়ে সাফল্যের সঙ্গে অতিক্রম করে এসেও মাসের পর মাস নিয়ম-পদ্ধতির ফেরে বেকারত্বের সময় শেষ হয় না। হয়তো হবে একদিন। প্রশ্ন থেকে যাবে, এত বিলম্ব কেন? ভারত ও পাকিস্তান পারছে। আমাদের দেশেও আগে বছরের পরীক্ষা বছরে হতো। ব্যাচগুলোর পরিচিতি ছিল সন দিয়ে। এখন নতুন পরিচিতি সংখ্যা দিয়ে।পিএসসির ওপর কাজের বোঝা অনেক। বিচিত্রধর্মী কাজ করতে হয় তাদের। তাই একাধিক পিএসসি করার দাবি থাকলেও বাস্তবায়ন কেন হচ্ছে না, তা বোধগম্য নয়। বর্তমান পিএসসির হাতে শুধু বিসিএসের সাধারণ ক্যাডারগুলোর (প্রশাসন, পররাষ্ট্র, পুলিশ, শুল্ক ও কর, হিসাব ও নিরীক্ষা ইত্যাদি) নিয়োগের বিষয়াদি রাখলে পরিস্থিতির বড় রকমের উন্নতি হওয়ার কথা। অন্য ক্যাডারগুলোর জন্য আরও দুটি পিএসসি গঠন করা যায়। পিএসসি পরিচালনা করার মতো উপযুক্ত জনবল আমাদের আছে। ভারতের ইউনিয়ন পাবলিক সার্ভিস কমিশন কেন্দ্রীয় (পররাষ্ট্র, কর ইত্যাদি) আর সর্বভারতীয় (আইএএস, আইপিএস ইত্যাদি) চাকরিতে নিয়োগের দায়িত্বে আছে। রয়েছে অনেকগুলো রাজ্য পাবলিক সার্ভিস কমিশন। আর নীতি-পদ্ধতি ও কাজের শৃঙ্খলার জন্য ভারতে সিভিল সার্ভিস পরীক্ষায় ১১ লাখ প্রতিযোগী থাকলেও নিয়োগপর্ব শেষ হয় এক বছরেই।গোটা ব্যবস্থাটাকে একটু পুনঃ বিবেচনা করা সংগত হবে। এ বিবেচনায় থাকতে পারে একাধিক পিএসসি গঠন, প্রিলিমিনারি থেকে লিখিত এবং লিখিত থেকে মৌখিক পরীক্ষার জন্য উপযুক্ততাসহ স্বাস্থ্য পরীক্ষা ও পুলিশি প্রতিবেদনের সময়সীমা। ভারতে প্রিলিমিনারি থেকে লিখিত পরীক্ষার জন্য নেওয়া হয় শূন্য পদের ১০ থেকে ১১ গুণ। আর মৌখিক পরীক্ষায় লিখিত পরীক্ষায় উত্তীর্ণদের থেকে শূন্য পদের দ্বিগুণ। ৩৫তম বিসিএস সাধারণ ক্যাডারে শূন্য পদের সংখ্যা কমবেশি পাঁচ শ। সেখানে লিখিত পরীক্ষার সুযোগ পেতেন হাজার ছয়েক। আর মৌখিকে এক হাজার। সময় কত কমে যেত! নিয়োগের অপেক্ষমাণেরা লালনের আরশি নগর খোঁজার মতোই খুঁজছেন তাঁদের কাছে সোনার হরিণতুল্য নিয়োগপত্রটি। ‘আমার এই পথ চাওয়াতেই আনন্দ’ গানটি শুনতে তাঁরাও হয়তো ভালোবাসেন। কিন্তু চাকরির জন্য আর কত দিন তাকিয়ে থাকবেন পথের দিকে?আলী ইমাম মজুমদার: সাবেক মন্ত্রিপরিষদ সচিব।majumder234@yahoo.com  ইহাতে মন্তব্য প্রদান বন্ধ রয়েছে
5		সন্তানের হাতে মা-বাবা খুন হচ্ছেন, মা-বাবার হাতে সন্তান খুন হচ্ছে, ইভ টিজিংয়ের শিকার বা তালাকের পর বা বিষণ্নতার কারণে আত্মহত্যার হার বৃদ্ধি পাচ্ছে, মাদকাসক্তির সংখ্যা দিন দিন বাড়ছে, জঙ্গিবাদী মতবাদে তরুণেরা দীক্ষিত হচ্ছে, সিজোফ্রেনিয়া–ডিপ্রেশনসহ অন্যান্য মানসিক রোগের কারণে ব্যক্তি কর্মক্ষমতা–সৃজনক্ষমতা হারাচ্ছে—এসব ঘটনা মানসিক রোগের কারণেই হচ্ছে এবং ক্ষতিও অপরিমেয়। তাই মানসিক সমস্যাকে অবহেলা করা উচিত নয়।এবার বিশ্ব মানসিক স্বাস্থ্য দিবসের প্রতিপাদ্য ছিল, ‘মানসিক স্বাস্থ্যে মর্যাদাবোধ: সবার জন্য প্রাথমিক মানসিক স্বাস্থ্য সহায়তা’। সাধারণ মানুষ মানসিক রোগ বা সমস্যাকে ইতিবাচকভাবে দেখতে শুরু করেছে, এটি আশার কথা। কিন্তু শারীরিক রোগকে যেভাবে গুরুত্ব দিয়ে দেখা হয়, মানসিক রোগের ক্ষেত্রে তা হয় না। শারীরিক অবস্থার সামান্য অবনতি হলেই আমরা নিঃসংকোচে চিকিৎসকের কাছে যাই। তাহলে মন, যেটি শরীরের চেয়ে বেশি জটিল, এর পরিচর্যা বা চিকিৎসার জন্য কতজন যথাসময়ে চিকিৎসকের কাছে যান?  সবার কাছে প্রাথমিক পর্যায়ে মানসিক স্বাস্থ্যসেবা পৌঁছে দেওয়ার কার্যক্রম নিলে এই সমস্যা অনেকটাই কমবে। এই রোগের প্রতিকারে সামাজিক ও আবেগিক দক্ষতার পাশাপাশি মানসিক চাপ মোকাবিলার সক্ষমতাও বাড়বে।মানসিক স্বাস্থ্যের ভিত্তি তৈরি হয় মায়ের গর্ভাবস্থা থেকে। এরপর পরিবারে গুড প্যারেন্টিং, প্রাগ–স্কুল ও স্কুল পর্বে মানসিক স্বাস্থ্যের পরিচর্যা, উন্নত চাইল্ড কেয়ার সেন্টার, কর্মক্ষেত্রে মানসিক স্বাস্থ্যের উন্নয়ন ও সুরক্ষা থেকে শুরু করে জীবনের শেষ দিন পর্যন্ত মানসিক স্বাস্থ্যের যত্ন নেওয়া ও চিকিৎসা গ্রহণ গুরুত্বপূর্ণ। ষাটের দশকে বিএলএস (বেসিক লাইফ সাপোর্ট) এবং সিআরপি (কার্ডিওপালমোনারি রিসাসিটেশন) যাত্রা শুরুর পর থেকে পথচারী থেকে শুরু করে অনেক রোগীর জীবন রক্ষা পেয়েছে। একই রকমভাবে মানসিক স্বাস্থ্যের বেলায় এমন ফার্স্ট এইড বা প্রাথমিক স্বাস্থ্যসেবার একান্ত প্রয়োজন। কমপক্ষে প্রতি চারজনের একজন যেকোনো সময় গুরুতর মানসিক সমস্যায় পড়তে পারে, যাদের জরুরি ভিত্তিতে চিকিৎসা প্রয়োজন। এবং সেটি হতে পারে বাড়িতে, স্কুলে, যানবাহনে, কর্মস্থলে, অবসর ও বিনোদনকেন্দ্র, প্রাথমিক স্বাস্থ্যসেবাকেন্দ্র এবং সাধারণ হাসপাতাল ও মানসিক হাসপাতাল—সব জায়গায়।প্রাথমিক স্বাস্থ্যসেবাকে দুই ভাগে ভাগ করা যায়। ক. সাইকোলজিক্যাল ফার্স্ট এইড: বিশ্ব স্বাস্থ্য সংস্থার মতে, ‘সাইকোলজিক্যাল ফার্স্ট এইড হচ্ছে গুরুতর মানসিক সংকটের পর মানবিক, সহযোগিতামূলক ব্যবহারিক সহায়তা প্রদান।’ যেমন: ধর্ষণ, অ্যাসিড আক্রান্ত, পারিবারিক সহিংসতার শিকার, আত্মহত্যার চেষ্টার পর, ইভ টিজিং ও ডিভোর্সের পর, আগুন লাগা, বিল্ডিং ধস, ভূমিকম্প, ঘূর্ণিঝড় ইত্যাদি। এই সেবা যে কেউ দিতে পারেন—স্বাস্থ্যকর্মী, ভলান্টিয়ার, দুর্যোগ ব্যবস্থাপনা কর্মী প্রমুখ। এর লক্ষ্য হচ্ছে পরবর্তী জটিলতা ও ক্ষতি কমিয়ে আনা। এটি ভুক্তভোগীর মর্যাদা, সাংস্কৃতিক সক্ষমতার প্রতি শ্রদ্ধা রেখে করতে হবে। এর প্রধান বৈশিষ্ট্যগুলো হচ্ছে ১. তাৎক্ষণিক যত্নসহায়তা দেওয়া। ২. তাদের প্রয়োজন ও উদ্বেগগুলো জানা। ৩. মৌলিক চাহিদা (খাদ্য, পানি, তথ্য) পূরণে সহায়তা করা। ৪. তাদের কথা মনোযোগ দিয়ে শোনা (কথা বা কাহিনি বলার জন্য চাপ দেওয়া যাবে না)। ৫. তাদের মধ্যে স্বস্তি ফিরিয়ে আনা বা তাদের শান্ত রাখতে সাহায্য করা। ৬. তথ্যকেন্দ্র ও সামাজিক সহায়তা কেন্দ্রগুলোর সঙ্গে যোগাযোগ করিয়ে দেওয়া। ৭. বাড়তি ক্ষতি থেকে রক্ষা করা।এ লক্ষ্য অর্জনের জন্য তিনটি এল মনে রাখতে হবে। ১. লুক অর্থাৎ দৃষ্টি দেওয়া: তাদের নিরাপত্তার দিকে দৃষ্টি দেওয়া, জরুরি প্রয়োজনের দিকে দৃষ্টি দেওয়া এবং তাদের মধ্যে যাদের ভেতর তীব্র কষ্ট-যন্ত্রণা ও মানসিক প্রতিক্রিয়া দেখা দিচ্ছে, তাদের প্রতি বিশেষ নজর দেওয়া। ২. লিসেন বা শোনা: মনোযোগ দিয়ে তাদের চাহিদা ও উদ্বেগগুলো শোনা; তাদের স্বস্তি দিতে ও শান্ত রাখতে তাদের কথা শুনুন। ৩. লিংক বা সংযোগ স্থাপন: মৌলিক চাহিদা পূরণ ও অন্যান্য সেবা পাওয়ার জন্য যথাযথ কর্তৃপক্ষ বা কেন্দ্রগুলোর সঙ্গে যোগাযোগ করিয়ে দিতে হবে, সমস্যার সঙ্গে খাপ খাইয়ে নিতে সহায়তা করতে হবে, প্রয়োজনীয় সব তথ্য সরবরাহ করতে হবে, সামাজিক সহায়তা দিচ্ছে এমন প্রতিষ্ঠানের সঙ্গে সংযোগ ঘটিয়ে দিতে হবে।খ. মেন্টাল হেলথ ফার্স্ট এইড: রোগীদের মানসিক স্বাস্থ্যসেবা ও সহায়তা দেওয়া। এই স্বাস্থ্যসেবা ততক্ষণ পর্যন্ত দিতে হবে, যতক্ষণ না পেশাদার ব্যক্তির দ্বারা মানসিক স্বাস্থ্যসেবা পাচ্ছে। এর লক্ষ্য হচ্ছে ১. ব্যক্তির জীবন রক্ষা করা, যেখানে ব্যক্তির জীবন হুমকির মুখে (আত্মহত্যার চেষ্টা)। ২. মানসিক রোগ যাতে আরও গুরুতর পর্যায়ে না যায়, সেটি প্রতিরোধ করা (বেশির ভাগ আত্মহত্যা হচ্ছে বিষণ্নতা রোগের ক্রমাবনতির জন্য)। ৩. মানসিক সমস্যা থেকে উত্তরণে ও তা থেকে মুক্ত থাকতে সহায়তা করা। ৪. মানসিক রোগীদের স্বস্তিতে রাখার চেষ্টা করা।কারা এই ফার্স্ট এইড দেবেন: পরিবারের সদস্য, বন্ধুবান্ধব, অফিস সহকর্মী, শিক্ষক, পুলিশ এবং রোগীর সামাজিক নেটওয়ার্কের মধ্যে যাঁরা রয়েছেন, তঁাদের যে কেউ প্রাথমিক স্বাস্থ্যসেবা দিতে পারেন। এদের সামান্য ট্রেনিং দিয়ে দক্ষতা ও জ্ঞান বাড়ানো যেতে পারে। তঁারা মূলত রোগের লক্ষণগুলো চিহ্নিত করবেন এবং সঠিক চিকিৎসা নিতে রোগীকে নির্দেশনা দেবেন।কেন মেন্টাল ফার্স্ট এইড: মানসিক সমস্যা সাধারণ একটি সমস্যা, বিশেষ করে বিষণ্নতা, উদ্বেগ-উত্কণ্ঠা জাতীয় মানসিক সমস্যা, মাদকাসক্তি, আত্মহত্যার চেষ্টা প্রভৃতি অতি সাধারণ মানসিক সমস্যা। মানসিক সমস্যা নিজেদের ইচ্ছাশক্তিবলে কাটানো সম্ভব।বিশ্ব স্বাস্থ্য সংস্থার জরিপে দেখা যায়, মানসিক রোগীদের খুব কমসংখ্যক প্রকৃত আধুনিক চিকিৎসা নেন। আবার অনেকে দীর্ঘ সময় অপচিকিত্সা করার পর বিজ্ঞানভিত্তিক মেডিকেল চিকিৎসা নিতে আসেন। মানসিক রোগের চিকিৎসা নিতে যত দেরি হবে, জটিলতা তত বাড়বে এবং চিকিৎসার ফলাফলও কম পাওয়া যাবে। তাই মানসিক রোগীকে যথাযথ সম্মান ও মর্যাদা দিয়ে, সব লোকলজ্জা অগ্রাহ্য করে স্বাস্থ্যসেবা নিশ্চিত করতে হবে। আমরা ঘরে শারীরিক সমস্যার জন্য ফার্স্ট এইড–সহায়তা গ্রহণ করি। তেমনি সবাইকে প্রাথমিক মানসিক স্বাস্থ্যসেবা দেওয়ার জন্য সাইকোলজিক্যাল ফার্স্ট এইড সম্বন্ধে জানতে হবে ও তা ব্যবহারে দক্ষ হতে হবে।ডা. মো. তাজুল ইসলাম: অধ্যাপক ও মনোরোগ বিশেষজ্ঞ, জাতীয় মানসিক স্বাস্থ্য ইনস্টিটিউট, ঢাকা। drtazul84@gmail.com ইহাতে মন্তব্য প্রদান বন্ধ রয়েছে
6		কম্পিউটার ও মোবাইল ফোনের যাঁরা উদ্ভাবক, তাঁরা যদি জানতেন এ জিনিস বাংলার মাটিতে যাবে, তাহলে কস্মিনকালেও তাঁরা তা আবিষ্কার করতেন না। যুগের সবচেয়ে গুরুত্বপূর্ণ ও আবশ্যকীয় জিনিসটির এমন অপব্যবহার তাঁদের পক্ষে মেনে নেওয়া সম্ভবপর হতো না। এবং এখন তাঁদের আত্মা মহাজগতের যেখানেই থাকুক না কেন, সে আত্মা অনুশোচনায় হাহাকার করছে, আর বলছে: হায়, একটি জনগোষ্ঠীর কী সর্বনাশটাই না আমরা ঘটিয়েছি।বিদেহী মানবাত্মার বিরুদ্ধে যদি ফৌজদারি মামলা করার ব্যবস্থা থাকত, তাহলে মোবাইল আবিষ্কারকদের বিরুদ্ধে বাংলাদেশের বিভিন্ন জেলার হাকিমদের আদালতে ৩০২ ধারায় এত দিনে বহু মামলা রুজু হয়ে যেত। রেললাইন দিয়ে হাঁটতে হাঁটতে মোবাইলে তুমুল গল্প জুড়ে দিয়ে অথবা ব্যস্ততম রাস্তা পারাপারের সময় দিগ্বিদিক না তাকিয়ে মোবাইলে কথা বলতে বলতে যারা ট্রেনের নিচে কাটা পড়ে বা গাড়ি চাপায় মারা যাচ্ছে, তাদের খুনের দায় রেলগাড়ি বা বাস-ট্রাকের চালকের ওপর চাপানো যাবে না। তাদের অপমৃত্যুর দায় মোবাইল ফোনের আবিষ্কারকদেরই নিতে হবে। এই বস্তুটি যদি দুনিয়ায় না থাকত, তাহলে তা বাংলাদেশেও আসত না, ওই লোকগুলোও মারা যেত না।কম্পিউটার, মোবাইল ফোন, ইন্টারনেট প্রভৃতির উপকারিতা বলে শেষ করা যাবে না। কিন্তু সেই মোবাইল ফোন ভেঙে দিয়েছে কত নর-নারীর সংসার, কত মেয়ের জীবন গেছে নষ্ট হয়ে, কত কিশোরীর শিক্ষাজীবন শেষ হয়ে গেছে শুরু করার সময়ই। আর কম্পিউটার ইন্টারনেট? মানবজাতির ইতিহাসে যা এক বিস্ময়কর প্রযুক্তি। যা হওয়ার কথা এ যুগের মানুষের জন্য আশীর্বাদ, তা-ই আজ বাংলাদেশের বর্তমান প্রজন্মের কাছে অভিশাপের মতো আবির্ভূত হয়েছে। এবং তা হয়েছে এই যন্ত্রগুলোর দোষে নয়, এই প্রযুক্তির গুণের কারণে এবং যে মানুষগুলো এসব ব্যবহার করছে, তাদের স্বভাবের কারণে। আগুন জীবনের জন্য অতি প্রয়োজনীয়, বস্তুত আগুন ছাড়া মানুষের জীবন অকল্পনীয়। কিন্তু সেই আগুনের অনিয়ন্ত্রিত ব্যবহার সবকিছু ছারখার করে দিতে পারে।গত সপ্তায় সংবাদমাধ্যমে প্রচারিত এক প্রতিবেদনে জানা গেছে, ‘স্কুলগামী শিশুদের প্রায় ৭৭ শতাংশ পর্নোগ্রাফি দেখে। বাণিজ্যিকভাবে তৈরি পর্নোগ্রাফির চেয়ে ব্যক্তিগত সম্পর্ককে ঘিরে তৈরি পর্নো ভিডিও মানুষ বেশি দেখছে। বেশির ভাগ ক্ষেত্রে দেশে তৈরি এই পর্নোগ্রাফিগুলোতে যাদের ভিডিও দেখানো হচ্ছে, তাদের বয়স ১৮-এর কম। শিশুদের প্রতি অভিভাবকদের সচেতনতার অভাবেই পর্নোগ্রাফির ঝুঁকি বাড়ছে।...ঢাকার ৫০০ স্কুলগামী শিক্ষার্থীর ওপর পরিচালিত জরিপে দেখা গেছে, ৭৭ শতাংশ শিশু নিয়মিত পর্নোগ্রাফি দেখছে। তারা সুস্থ যৌনশিক্ষার বিপরীতে বিকৃত যৌনশিক্ষার মধ্য দিয়ে বেড়ে উঠছে।’ [সমকাল, ২ অক্টোবর]সমীক্ষাটি করেছে মানুষের জন্য ফাউন্ডেশন নামক একটি বেসরকারি সংস্থা। কোনো জরিপ বা সমীক্ষাই শতভাগ নির্ভুল নয়। কিন্তু তার অর্থ এই নয় যে তা ভুল। এই সংস্থার সমীক্ষাটি বলেছে, ৭৭ শতাংশ শিশু পর্নোগ্রাফিতে আসক্ত। আর একটি সমীক্ষা করলে দেখা যাবে ৭৫ বা ৭৮ শতাংশ কিংবা এ রকমই কোনো একটি সংখ্যা। স্কুলগামী শিশুদের মধ্যে পর্নোগ্রাফি এভাবে ছড়িয়ে পড়া যে জিকা ভাইরাস ছড়িয়ে পড়ার চেয়ে কম ভয়াবহ নয়, তা আমাদের সমাজপতি ও রাষ্ট্রনেতাদের বিবেচনায় আসেনি।উল্লেখিত গবেষণা সমীক্ষায় আরও উল্লেখ করা হয়, ‘চারটি পদ্ধতিতে অশ্লীল ভিডিও তৈরি হচ্ছে। তাতে ১৮ বছরের কম বয়সী স্কুল-কলেজপড়ুয়া শিক্ষার্থীদের দেখা যাচ্ছে। ভিডিওগুলোতে দেখা যায়, ব্যক্তিগত সম্পর্ককে ঘিরে তরুণ-তরুণীরা বিভিন্ন ধরনের পর্নো ভিডিও তৈরি করছে। অধিকাংশ ক্ষেত্রেই দেখা যায়, তরুণ-তরুণী কেউই জানে না, তৃতীয় কোনো ব্যক্তি লুকিয়ে ভিডিও করছে। মোবাইল ফোনের সঙ্গে ভিডিও রেকর্ডিং-সুবিধা থাকায় এ ধরনের পর্নো ভিডিও তৈরি হচ্ছে এবং ইন্টারনেটের মাধ্যমে তা দ্রুত ছড়িয়ে দেওয়া হচ্ছে।’যাদের বয়স ১৮ বছরের নিচে, তাদের হাতে মোবাইল ফোন গেল কীভাবে? জাতীয় পরিচয়পত্র ছাড়া সিম নিবন্ধন করা নিষিদ্ধ। ১৮ বছরের কম যাদের বয়স, তারা যদি মোবাইল ফোন ব্যবহার করতে চায়, তাহলে তাদের অভিভাবকদের নামে নিবন্ধন করা সিম ব্যবহার করতে হবে। ওই সমীক্ষা নিয়ে রিপোর্ট হওয়ার পর আমি ধানমন্ডি এলাকার কয়েকটি স্কুলের কাছে ছুটির সময় গিয়ে দাঁড়াই। দেখতে পাই ১০-১২ বছরের কম বয়সী ছয়-সাতটি শিশু স্কুলের গেট দিয়ে বেরিয়ে ফোনে কথা বলছে। কেউ দৌড়ে তার মা বা বাবার কাছে যাচ্ছে, কিন্তু কানে ফোন। যার বাবা-মার টাকা আছে, সে দামি মোবাইল ফোন, ট্যাব ও সেগুলোর ইন্টারনেট সংযোগ পাবে, তা তাদের ফান্ডামেন্টাল রাইট। তাতে আপত্তি করার আমরা কেউ নই।গত ১০০ বছরে বাঙালি জাতি দুটি গুরুত্বপূর্ণ প্রজন্মকে পেয়েছিল। সেই দুই প্রজন্মের অর্জন অপরিমেয়। একটি প্রজন্ম ইংরেজদের বিরুদ্ধে লড়াই করে ঔপনিবেশিক শাসনের অবসান ঘটায় ১৯৪৭-এ। আ​েরকটি প্রজন্ম, যেটা আমাদের প্রজন্ম, পাকিস্তানি স্বৈরশাসনের বিরুদ্ধে সংগ্রাম করে একাত্তরে মুক্তিযুদ্ধের মাধ্যমে বাংলাদেশ স্বাধীন করে। দুই যুগের মানুষের প্রচুর অর্থবিত্ত ছিল না, উন্নত প্রযুক্তি ছিল না, কম্পিউটার-মোবাইল ছিল না। ইন্টারনেট কী তা তারা জানত না। তারা বেড়ে উঠেছিল শুধু বই পড়ে।ইংরেজ আমলের বিপ্লবী ও রাজনৈতিক সমাজকর্মীরা জীবন গড়ার প্রস্তুতি নিয়েছেন বই পড়ে। তখন প্রতিটি পাড়ায় এমনকি বহু বাড়িতে পাঠাগার ছিল। পঞ্চাশ ও ষাটের দশকেও ঢাকাতেই বহু গণপাঠাগার ছিল। শুধু আজিমপুর-লালবাগেই ছিল কয়েকটি গণগ্রন্থাগার। পুরানা পল্টন, শান্তিনগর, ফরাশগঞ্জ ও গেন্ডারিয়ার পাঠাগারগুলোতে আমিও পড়তে গিয়েছি।পঞ্চাশের দশকে এমনকি মধ্য ষাটেও ঢাকা নগরী ছিল খোলামেলা। এক পাড়ার সব মানুষ সবাইকে চিনত। যেসব পুরোনো বাড়িতে আমরা বাস করতাম তাতে ছিল উঠান। সেখানে বাচ্চারা খেলত। তা ছাড়া ছিল প্রতিটি পাড়ায় খেলার মাঠ বা ফাঁকা জায়গা, তাতে খেলাধুলা করা যেত। বহু বড় পুকুর ছিল, তাতে সাঁতার কাটা যেত। তখন বহুতল উঁচু ভবন খুব কম ছিল। গত ২০-২৫ বছরে পুরোনো দিনের একতলা-দোতলা বাড়ি ভেঙে বহুতল অ্যাপার্টমেন্ট বানানো হয়েছে। তার একেকটি ফ্ল্যাটে খুব কম হলে কুড়িটি পরিবার, কোনোটিতে ৬০-৭০ থেকে ১০০টি পরিবার বাস করে। খেলার মাঠ নেই। ছেলেমেয়েরা যাবে কোথায়? তারা কেউ কম্পিউটারে ভিডিও গেম খেলে, ফেসবুক ঘাঁটে, কেউ দেখে পর্নো ছবি।আমি আমার সহযোগীদের নিয়ে ধানমন্ডি, লালমাটিয়া, কলাবাগান, বনানী ও গুলশানের প্রায় ৪৫টির মতো অ্যাপার্টমেন্টে খোঁজ নিয়ে দেখেছি, সবগুলোতেই নিরাপত্তাকর্মী ও ড্রাইভারদের বিশ্রামকক্ষ ও নামাজের ঘর আছে। কোনো কোনোটিতে কমিউনিটি হল ও অতিথিদের বসার ঘরও আছে। কিন্তু একটিতেও কোনো পাঠাগার নেই।বহুতল অ্যাপার্টমেন্টে শ দেড়েক থেকে হাজারখানেক মানুষ বাস করে। তার এক-তৃতীয়াংশ শিশু-কিশোর। প্রতিটি অ্যাপার্টমেন্টে যদি ছোট একটি পাঠাগার থাকে, তাহলে ফ্ল্যাটগুলোর বাসিন্দারা, বিশেষ করে মহিলাদের মধ্যে যাঁরা কর্মজীবী নন, তাঁরা অবসরে পাঠাগারে গিয়ে বই পড়তে পারেন। ছোট ছেলেমেয়েরা হবে অত্যন্ত উপকৃত। তা ছাড়া ড্রাইভার ও নিরাপত্তাকর্মীরাও বই পড়ার সুযোগ পাবেন। প্রতিটি বহুতল ভবনে যদি পাঠাগার থাকে, একটি জ্ঞান-আলোকিত সমাজ গঠনে তা খুব বড় ভূমিকা রাখতে পারবে। বিষয়টি অ্যাপার্টমেন্টগুলোর মালিকদের ভেবে দেখতে সবিনয় অনুরোধ করছি।কয়েক মাস যাবৎ প্রথম আলোতে দেশের বিভিন্ন গণগ্রন্থাগার নিয়ে প্রতিবেদন প্রকাশিত হচ্ছে। তাতে দেখা যায়, অনেক গ্রন্থাগারে বই আছে যথেষ্ট, পাঠক নেই। আগ্রহ ও সময়ের অভাব থাকতে পারে, তবে যানজটের ফলে এখন কোথাও যাতায়াতও কষ্টসাধ্য ও সময়সাপেক্ষ। যুগের সঙ্গে সঙ্গে মানুষের জীবনধারাও বদলে যায়। অ্যাপার্টমেন্টবাসীর যদি হাতের কাছে বই থাকে, তাহলে নতুন প্রজন্মের মধ্যে পাঠাভ্যাস গড়ে উঠবে। তারা পর্নোগ্রাফির মতো অনিষ্টকর প্রবণতা থেকে দূরে থাকবে। সত্য ও সুন্দরের প্রতি তাদের আগ্রহ বাড়বে। মানবজীবন সম্বন্ধে তাদের দৃষ্টিভঙ্গি হবে উদার। তারা সংকীর্ণতা, সাম্প্রদায়িকতা ও জঙ্গিবাদকে নিজের থেকেই ঘৃণা করতে শিখবে।কম্পিউটার-ইন্টারনেটের উপকারিতাও সীমাহীন। সেটাও জ্ঞান অর্জনের অফুরন্ত উৎস। এগুলোর ক্ষতিকর দিক অতি সামান্য। বই পড়া ও কম্পিউটার যদি একই সঙ্গে ব্যবহার করা হয়, তাহলে সোনায় সোহাগা। নির্ভর করে সদ্ব্যবহারের ওপর। প্রতিটি যুগেরই নিজস্ব কিছু সমস্যা থাকে, যা পূর্ববর্তী আর কোনো যুগের ছিল না। সেই সমস্যা সমাধানের উপায় যুগের মানুষকেই খুঁজে বের করতে হয়। যদি সেই যুগের মানুষ সমস্যাগুলো শনাক্ত করে তা সমাধানে অপারগ হয়, তাহলে তারা ব্যর্থ মানুষ। শুধু বর্তমান সময়ের সমস্যা নয়, আগামী দিনের সম্ভাব্য সমস্যা ও চ্যালেঞ্জ মোকাবিলার প্রস্তুতি থাকা চাই। অতীতের চেয়ে যেহেতু এই যুগ সমৃদ্ধ, তাই এই যুগ ও পরবর্তী যুগের চ্যালেঞ্জ মোকাবিলার জন্য প্রয়োজন উন্নত চরিত্রবিশিষ্ট মেধাবী মানুষের। যেসব মানুষ জঘন্য অপরাধ করে, তাদেরও সেটার ঘাটতি নেই।মেধাকে তারা সৃষ্টিশীল ও মানবকল্যাণে ব্যবহার না করে জিঘাংসা ও ক্ষতিকর কাজে লাগাচ্ছে। সমাজের শুভবুদ্ধিসম্পন্ন মানুষের দায়িত্ব, তারা যাতে সেই পথে যেতে না পারে সেই উদ্যোগ গ্রহণ করা। এ দায়িত্ব সরকার ও নাগরিক সমাজ দুদিকেরই।সৈয়দ আবুল মকসুদ: লেখক ও গবেষক। ইহাতে মন্তব্য প্রদান বন্ধ রয়েছে
7		খাদিজাকে নিয়ে আশার কথা শোনা গেছে। খাদিজা চোখ মেলেছেন, তাঁর হাত-পাও সাড়া দিচ্ছে। খাদিজার ওপর হামলার ভিডিওটি যাঁরা দেখেছেন, যেভাবে তাঁকে ক্রমাগত চাপাতি দিয়ে কুপিয়ে নিস্তেজ করে ফেলা হয়েছে, তাতে অনেকেই আশা ছেড়ে দিয়েছিলেন। আর ফেসবুকে স্ক্রল করতে গিয়ে যাঁরা তাঁর ক্ষতবিক্ষত মাথার ছবিটি দেখে ফেলেছেন, তাঁদের তো নিজেদেরই দম বন্ধ হওয়ার কথা। শুরুতে আশা রাখতে পারেননি চিকিৎসকেরাও। অবস্থা এতটাই খারাপ ছিল যে এ অবস্থা থেকে বেঁচে থাকার সম্ভাবনা ছিল মাত্র ৫ ভাগ। সেই খাদিজা এখন আমাদের আশা জাগাচ্ছেন। সিলেটের ওসমানী মেডিকেল কলেজ ও স্কয়ার হাসপাতালের চিকিৎসকদের ধন্যবাদ, যাঁদের জন্য আজ আমরা খাদিজাকে নিয়ে আশার কথা শুনতে পারছি।চিকিৎসকেরা সফল হোক, খাদিজা আপনি বেঁচে উঠুন! ফিরে আসুন একদম আগের মতো স্বাভাবিক জীবনে। চিকিৎসকদের চেষ্টা আর দেশবাসীর দোয়া ও শুভকামনায় আপনি আবার ফিরে আসুন। আপনাকে শুধু আপনার মা-বাবা, পরিবারে লোকজন বা বন্ধুবান্ধব নন, আপনাকে আমরা পুরো দেশের মানুষ কেউই হারাতে চাই না। আপনি চোখ মেলেছেন, আমরা আপনার উঠে দাঁড়ানোর অপেক্ষায়! পরীক্ষা দিয়ে বের হওয়ার পর আপনার ওপর হামলা হয়েছে। আপনাকে বাকি পরীক্ষাগুলো দিতে হবে, দ্বিতীয় বর্ষ শেষ করে বিএ ফাইনাল পরীক্ষা দিতে হবে। আপনি এগোবেন, আমরাও সামনে এগোব!যিনি আপনাকে কুপিয়ে মেরে ফেলতে চেয়েছিলেন, সেই ছাত্রলীগ নেতা বদরুল বা এমন যাঁরা আমাদের সমাজে রয়েছেন, তাঁদের জবাব দেওয়ার জন্য আপনার বেঁচে থাকা জরুরি। যে ক্ষমতা ও যে পৌরুষ বদরুলকে এতটা বর্বর বানিয়েছে, তাঁর মুখে চুনকালি দেওয়ার জন্যও আমরা আপনাকে আমাদের পাশে চাই। তনু, রিসা বা নিতু মণ্ডলকে আমরা বাঁচাতে পারিনি।খুনি বা খুনিদের পেছনের যখন ক্ষমতার ছোঁয়া বা গন্ধ থাকে, তখন বিচার কোথায় গিয়ে যেন পালায়! তনু খুন হয়েছেন কুমিল্লা সেনানিবাসের ভেতরে, কিন্তু তাঁর কোনো খুনিকে আমরা পাই না। মিতুর খুনের কোনো কূলকিনারা হয় না। বিচার-ন্যায়বিচার—এসবের ওপর আমাদের ভরসাই যে উঠতে বসেছে! বদরুল ধরা পড়েছেন, আশা ও ধারণা করি, ছাত্রলীগের এই নেতাকে ছাড় দেওয়ার কাজটি অন্তত সহজ হবে না। আপনার ওপর বর্বরতার বিচারের দাবিতে দেশবাসী সরব রয়েছে। আপনি বেঁচে থাকলে তা তনু বা মিতুসহ সব খুনের বিচারের দাবিতে সোচ্চার সেই জনগণকে আরও সাহস জোগাবে।এ কে এম জাকারিয়া: সাংবাদিক।akmzakaria@gmail.comইহাতে মন্তব্য প্রদান বন্ধ রয়েছে
8		অসাংবিধানিকভাবে রাষ্ট্রপতির ক্ষমতা দখলকারীদের অবসর ভাতা, আনুতোষিক ও অন্যান্য সুবিধা পাওয়ার পথ বন্ধ করার বিধান রেখে রাষ্ট্রপতির অবসর ভাতা, আনুতোষিক ও অন্যান্য সুবিধাসংক্রান্ত যে বিল গত মঙ্গলবার সংসদে পাস হয়েছে, তার সঙ্গে দ্বিমত করার কিছু নেই। সাবেক রাষ্ট্রপতিদের মধ্যে খোন্দকার মোশতাক আহমদ, জিয়াউর রহমান ও হুসেইন মুহম্মদ এরশাদ জবরদস্তিমূলকভাবে ক্ষমতা দখল করেছেন, সে কারণে তাঁরা বা তাঁদের পরিবার বিলে বর্ণিত সুযোগ-সুবিধা পাবে না। এই তিন সাবেকের মধ্যে প্রথমোক্ত দুজন প্রয়াত। একমাত্র এরশাদই বেঁচে আছেন এবং বর্তমান সংসদের একজন সদস্যও। নিজের উপস্থিতিতে এ রকম একটি বিল পাসের যে অপমান, সেটি তাঁকে মুখ বুজেই সহ্য করতে হয়েছে। অনেকে বলেন, এরশাদ ভাগ্যবান। গণ-অভ্যুত্থানের মাধ্যমে ক্ষমতাচ্যুত হওয়ার পরও তাঁর সংসদে ও রাজনীতিতে বহাল থাকা নজিরবিহীন ঘটনা। কিন্তু সেই নজিরবিহীন ঘটনা না ঘটলে তিনি তো নিজের বিরুদ্ধে আনা বিলের প্রত্যক্ষদর্শী হতে পারতেন না। আলোচ্য বিলে বলা হয়, একজন সাবেক রাষ্ট্রপতি মূল বেতনের ৭৫ শতাংশ হারে অবসর ভাতা পাবেন। অবসরপ্রাপ্ত রাষ্ট্রপতিরা একজন ব্যক্তিগত সহকারী ও একজন অ্যাটেনডেন্ট এবং দাপ্তরিক ব্যয় পরিচালনার খরচ পাবেন। বিলটির বিরোধিতা করে জাতীয় পার্টির সদস্যরা বলেছেন, ‘হুসেইন মুহম্মদ এরশাদকে বঞ্চিত করতে এই বিল আনা হয়েছে। শুধু এক ব্যক্তির জন্য আইন করা ঠিক নয়। আমরা তিনবার ক্ষমতায় এসেছি, মহাজোটেও আছি।’ জবাবে বিল উত্থাপনকারী কৃষিমন্ত্রী মতিয়া চৌধুরী জাতীয় পার্টির সংসদ সদস্যদের উদ্দেশে বলেন, ‘নিজেরাই কেন নিজেদের দুর্বলতার দিক টেনে আনলেন। বিলে তো কারও নাম লেখা নেই। নিজেরাই প্রকারান্তরে স্বীকার করলেন যে জেনারেল এরশাদ মার্শাল ল দিয়ে রাষ্ট্রপতি হয়েছিলেন। চুপ করে থাকলেই তো হতো। যার মনে যা, লাফ দিয়ে ওঠে তা।’২০১০ সালে সুপ্রিম কোর্ট অতীতের সব সামরিক শাসনকে অবৈধ বলে রায় দিয়েছিলেন। একই সঙ্গে সংবিধানের পঞ্চম ও সপ্তম সংশোধনী বাতিল এবং সামরিক শাসনামলের জারি করা অধ্যাদেশগুলো অবৈধ ঘোষণা করে প্রয়োজনীয় অধ্যাদেশগুলো আইনে পরিণত করার নির্দেশ দিয়েছিলেন। সর্বোচ্চ আদালত কর্তৃক সামরিক আইনকে অবৈধ ঘোষণার পর সামরিক আইনবলে ক্ষমতাসীন শাসকদের রাষ্ট্রীয় তথা জনগণের তহবিল থেকে অবসর ভাতা দেওয়া ন্যায়সংগত হতে পারে না। উল্লেখ্য, পঁচাত্তরের ১৫ আগস্ট বঙ্গবন্ধু শেখ মুজিবুর রহমানকে হত্যার পর খোন্দকার মোশতাক আহমদ গায়ের জোরে ক্ষমতা দখল করেন এবং তিনি নিজেকে রাষ্ট্রপতি ঘোষণা করেন। এরপর তিনি ২৪ আগস্ট সামরিক শাসন জারি করেন, যা পঞ্চম সংসদের মাধ্যমে সংবিধান পুনরুজ্জীবিত না হওয়া পর্যন্ত বহাল ছিল। এই আইনের অধীনে বিচারপতি আবু সাদাত মোহাম্মদ সায়েমও রাষ্ট্রপতি এবং বিচারপতি আবদুস সাত্তার উপরাষ্ট্রপতি হয়েছিলেন। পরবর্তীকালে নিয়োগকৃত উপরাষ্ট্রপতি সাত্তারকে রাষ্ট্রপতি পদে প্রার্থিতা নিশ্চিত করার জন্য সংবিধান আরেক দফা সংশোধন করা হয়। জিয়াউর রহমান ও হুসেইন মুহম্মদ এরশাদ অবৈধ সামরিক শাসনবলে ক্ষমতায় এসে পরবর্তীকালে নির্বাচন করে নিজেরা রাষ্ট্রপতি হয়েছিলেন (জিয়াউর রহমান সেনাবাহিনীর প্রধানের পদ না ছেড়েই রাষ্ট্রপতি নির্বাচন করেন)। প্রশ্ন হলো, সংবিধানের পঞ্চম ও সপ্তম সংশোধনী যদি অবৈধ হয়ে যায়, তাহলে অষ্টম সংশোধনী অবৈধ হবে না কেন? সংবিধানের অষ্টম সংশোধনীতে হাইকোর্টের বিকেন্দ্রীকরণ এবং রাষ্ট্রধর্ম আইন অন্তর্ভুক্ত হয়েছিল। সংবিধানের পরিপন্থী বলে হাইকোর্টের বিকেন্দ্রীকরণ বাতিল হয়ে গিয়েছে। অথচ চার মূলনীতির প্রবক্তা আওয়ামী লীগ সরকার এখনো রাষ্ট্রধর্ম বহাল রেখেছে। সর্বোচ্চ আদালতের রায়ের মধ্য দিয়ে অতীতে কোন কোন শাসকের ক্ষমতা অবৈধ, তা নির্ধারিত হয়ে গেছে। অবৈধ রাষ্ট্রপতিদের পর্ব বাদ দিয়ে আমরা বৈধ রাষ্ট্রপতিদের দিকে চোখ ফেরালে কী দেখতে পাই। আমরা তাঁদের সম্মান জানাতেও অতীতে কার্পণ্য দেখিয়েছি। এখনো দেখাচ্ছি। পঁচাত্তরের ১৫ আগস্ট একদল পথভ্রষ্ট সেনাসদস্যের হাতে বাংলাদেশের প্রতিষ্ঠাতা ও তৎকালীন রাষ্ট্রপতি বঙ্গবন্ধু শেখ মুজিবুর রহমান সপরিবার নিহত হওয়ার পর তাঁকে ইতিহাস থেকে মুছে ফেলার চেষ্টা হয়েছিল। তাঁর বন্দনায় এখন যাঁরা ব্যাকুল, তাঁদের অনেককে সেদিন উল্লাস প্রকাশ করতে দেখেছি। অর্থাৎ আমরা স্বাধীনতার প্রধান নেতা এবং দেশের প্রতিষ্ঠাতা রাষ্ট্রপতিকে যথাযথ সম্মান দিইনি।১৯৭২ সালের ১২ জানুয়ারি রাষ্ট্রপতি হিসেবে শপথ নেন বিচারপতি আবু সাঈদ চৌধুরী এবং ১৯৭৩ সালের শেষ নাগাদ তিনি এই পদে অধিষ্ঠিত ছিলেন। তাঁর বিদায়ও সুখকর হয়নি। সরকারের সঙ্গে নানা বিষয়ে তাঁর মতভেদ চলছিল। রাষ্ট্রপতি পদ থেকে সরে যাওয়ার পর তাঁর বাড়িটি জবরদখলের চেষ্টা চালান টাঙ্গাইল আওয়ামী লীগের এক স্বনামধন্য নেতা।বিচারপতি আবু সাঈদ চৌধুরীর পর রাষ্ট্রপতি হন মোহাম্মদ উল্লাহ। তিনি সামরিক-বেসামরিক, বৈধ-অবৈধ সব ধরনের সরকারের আমলে রাষ্ট্রীয় পদ নিয়ে নিজেই নিজের সম্মান বিসর্জন দিয়েছেন। জিয়াউর রহমানের পর রাষ্ট্রপতি হন বিচারপতি আবদুস সাত্তার। একাশির নির্বাচনে সেনাবাহিনীর প্রধান এরশাদ আওয়ামী লীগের প্রার্থী ড. কামাল হোসেনের বিরুদ্ধে তাঁকে সমর্থন দিলেও কয়েক মাসের মাথায় ক্ষমতাচ্যুত করেন। পঁচাত্তরের ৩ নভেম্বরের ব্যর্থ সেনা অভ্যুত্থানের নায়ক খালেদ মোশাররফের অনুরোধে তৎকালীন প্রধান বিচারপতি আবু সাদাত মোহাম্মদ সায়েম রাষ্ট্রপতির পদ গ্রহণ করেন। কিন্তু দুই বছরের মাথায় তিনিও ক্ষমতা ছাড়তে বাধ্য হন। ইতিমধ্যে উপপ্রধান সামরিক আইন প্রশাসক জিয়াউর রহমান মনস্থির করে ফেলেন যে তিনিই দেশের সর্বোচ্চ পদটি দখল করবেন। সায়েম নিজের ক্ষমতারোহণ ও পদত্যাগের পটভূমি বিবৃত করেছেন তাঁর লাস্ট ডেজ অব বঙ্গভবন বইয়ে। নব্বইয়ের গণ-অভ্যুত্থানের পর আন্দোলনকারী তিন জোটের অনুরোধে অস্থায়ী রাষ্ট্রপতির দায়িত্ব নেন বিচারপতি সাহাবুদ্দীন আহমদ। তাঁর সরকারের অধীনে অনুষ্ঠিত নির্বাচনে সবাইকে চমকে দিয়ে ক্ষমতায় আসে বিএনপি। কিন্তু কয়েক মাস অস্থায়ী রাষ্ট্রপতির দায়িত্ব পালনকালে তাঁকে নানাভাবে নাজেহাল করে ক্ষমতাসীন দলটি। এমনকি বিচারপতি সাহাবুদ্দীন যখন বেতার-টিভিতে ভাষণ দিয়ে তাঁর উত্তরসূরি নির্বাচিত করার অনুরোধ জানান সরকারের প্রতি, তখন সরকারের তথ্যমন্ত্রী নাজমুল হুদা বলেছিলেন, উত্তরসূরি নির্বাচন করার প্রয়োজন নেই; তার আগে তিনি স্বেচ্ছায় পদত্যাগ করতে পারেন। অবশ্য সরকার ও বিরোধী দলের মধ্যে বিরল সমঝোতায় দ্বাদশ সংশোধনী পাস হওয়ার পর উত্তরসূরি নির্বাচন করেই তিনি অস্থায়ী রাষ্ট্রপতির পদ ছেড়ে সুপ্রিম কোর্টে ফিরে গিয়েছিলেন। বিচারপতি সাহাবুদ্দীন যখন বিদায় নেন, তখন শেখ হাসিনার নেতৃত্বে আওয়ামী লীগের নেতারা সাক্ষাৎ করলেও এম সাইফুর রহমান ও অলি আহমদ ছাড়া বিএনপির অন্য কেউ সাক্ষাৎ করেননি। তা সত্ত্বেও ১৯৯৬ সালের ১২ জুনের নির্বাচনে আওয়ামী লীগ ক্ষমতায় এলে প্রধানমন্ত্রী শেখ হাসিনার অনুরোধে দ্বিতীয়বার সাহাবুদ্দীন রাষ্ট্রপতির পদ গ্রহণ করেন। বিচারপতি সাহাবুদ্দীন পাঁচ বছর প্রায় নির্বিঘ্নে দায়িত্ব পালন করলেও বিদায় পর্বটি ছিল বেদনাদায়ক। ২০০১ সালের নির্বাচনে আওয়ামী লীগের ভরাডুবি হলে দলটি প্রধান উপদেষ্টা বিচারপতি লতিফুর রহমান ও প্রধান নির্বাচন কমিশনার এম এ সাঈদের পাশাপাশি তাঁর বিরুদ্ধেও ষড়যন্ত্রের অভিযোগ আনে। এখন তিনি গুরুতর অসুস্থ। কিন্তু যে দুই দলীয় সরকারের আমলে তিনি অত্যন্ত নিষ্ঠা ও নিরপেক্ষতার সঙ্গে রাষ্ট্রপতি বা অস্থায়ী রাষ্ট্রপতির দায়িত্ব পালন করেছেন, তাদের কেউ তাঁর খোঁজ নেওয়ারও প্রয়োজন মনে করে না। খালেদা জিয়ার নেতৃত্বাধীন বিএনপি সরকার তিনজন রাষ্ট্রপতি নিয়োগ করে—যথাক্রমে আবদুর রহমান বিশ্বাস, বদরুদ্দোজা চৌধুরী ও অধ্যাপক ইয়াজউদ্দিন আহম্মেদ। এর মধ্যে আবদুর রহমান বিশ্বাসের দলীয় নেত্রীর প্রতি এতই ভক্তিপ্রবণ ছিলেন যে একবার বঙ্গভবন থেকে প্রধানমন্ত্রীর কার্যালয়ের দিকে রওনা হয়েছিলেন প্রধানমন্ত্রীর সঙ্গে দেখা করতে। শেষ পর্যন্ত তাঁর সহকারীরা মাঝপথ থেকে ফিরিয়ে আনেন। চিকিৎসক কাম রাজনীতিক বদরুদ্দোজা চৌধুরী ছিলেন বিএনপির প্রতিষ্ঠাতা মহাসচিব। ২০০২ সালে তিনি রাষ্ট্রপতি হয়ে কিছুটা স্বতন্ত্র ও স্বাধীন অবস্থান নেওয়ার কারণে এক বছরের মাথায় তাঁকে অপমানজনকভাবে বিদায় নিতে হয়। রাষ্ট্রপতি পদে থেকে ইয়াজউদ্দিন আহম্মেদ বিএনপির স্বার্থরক্ষায় এতটাই নিবেদিত ছিলেন যে শেষ পর্যন্ত ২০০৭ সালের নির্বাচনটিই পণ্ড করে দিলেন। আসে ১/১১-এর পরিবর্তন। তাই রাষ্ট্রপতি পদের যে সম্মান, সেটি কোনো কোনো রাষ্ট্রপতি নিজেই খুইয়েছেন। আবার কোনো কোনো রাষ্ট্রপতি দলের বাইরে নিরপেক্ষ ভূমিকা রাখতে গিয়ে ক্ষমতাসীনদের কাছে অসম্মানিত হয়েছেন। আইন অবৈধ রাষ্ট্রপতিদের বিচার করলেও সংকীর্ণ দলীয় রাজনীতি বৈধ রাষ্ট্রপতিদেরও সম্মান দিতে পারেনি। উপযুক্ত অবসর ভাতা ও সুযোগ–সুবিধা দিলেই রাষ্ট্রপতির পদকে সম্মানিত করা হয় না। রাষ্ট্রপতি প্রজাতন্ত্রের সর্বোচ্চ পদাধিকারী। সংসদীয় শাসনব্যবস্থায়ও রাষ্ট্রের সবকিছু তাঁর নামে পরিচালিত হয়। যেকোনো বিলে রাষ্ট্রপতির সই বাধ্যতামূলক। কিন্তু সেই রাষ্ট্রপতি পদকে আমরা যথাযথ সম্মান দিতে ব্যর্থ হয়েছি। সংবিধানে রাষ্ট্রপতির ক্ষমতা এতটাই খর্ব করা হয়েছে যে, বিচারপতি সাহাবুদ্দীন একবার বলেছিলেন, ‘মিলাদ ও কবর জিয়ারত ছাড়া তাঁর কোনো কাজ নেই।’প্রতিবেশী ভারত ও পাকিস্তানেও বর্তমানে সংসদীয় ব্যবস্থা চালু আছে। সেখানে প্রধানমন্ত্রী রাষ্ট্রের প্রধান নির্বাহী হওয়া সত্ত্বেও রাষ্ট্রপতির কাছে বেশ কিছু ক্ষমতা ন্যস্ত রয়েছে। তাঁকে দলের ‘শিখণ্ডী’ হিসেবে না দেখে রাষ্ট্রের প্রতীক হিসেবেই দেখা হয়। ব্যক্তির হাতে অগাধ ক্ষমতা থাকার কারণে আমরা রাষ্ট্রপতি পদ্ধতি বাতিল করেছি। কিন্তু সেই একই ক্ষমতা যদি প্রধানমন্ত্রীর হাতে ন্যস্ত থাকে, সেটাও ব্যক্তিতন্ত্র প্রতিষ্ঠা করে। এর প্রতিকারে রাষ্ট্রপতি ও প্রধানমন্ত্রীর মধ্যে কিছুটা হলেও ক্ষমতার ভারসাম্য থাকা প্রয়োজন। এবং সে ক্ষেত্রে যেকোনো জাতীয় সংকটে জনগণ তাঁদের কাছে যে নিরপেক্ষ ভূমিকা আশা করেন, সেটি কিছু হলেও পূরণ করতে পারেন। বিচারপতি সাহাবুদ্দীন সাংবিধানিক ক্ষমতা নেই জেনেও দু–একবার চেষ্টা করেছিলেন। দ্বিতীয় কোনো উদাহরণ নেই। প্রধানমন্ত্রী বরাবর দলেরই থাকেন। কিন্তু রাষ্ট্রপতি দলীয় প্রার্থী হিসেবে নির্বাচিত হলেও দায়িত্ব নেওয়ার পর তিনি আর দলের থাকেন না (যেমন ভারতে এ পি জে আবদুল কালাম কংগ্রেস আমলে এবং প্রণব মুখার্জি বিজেপি আমলে স্বাচ্ছন্দ্যেই দায়িত্ব পালন করেছেন এবং করছেন।) ভারতের রাজনৈতিক নেতৃত্ব রাষ্ট্রপতি পদটিকে দলীয় বৃত্তের বাইরে রেখে যথাযথ সম্মান দিয়েছে। আমরা পারলাম না কেন?সোহরাব হাসান: কবি, সাংবাদিক।sohrabhassan55@gmail.comইহাতে মন্তব্য প্রদান বন্ধ রয়েছে
9		প্রথমবার স্তব্ধ হয়েছিলাম ইশরাতের হলি আর্টিজানে জঙ্গি হামলায় খুন হওয়ার সংবাদে। আবার স্তব্ধ হলাম আবেদার জঙ্গি হয়ে ওঠার সংবাদটা পড়ে। ইশরাত, যাকে আমরা বৃহত্তর পরিবারে নীলা নামেই ডাকতাম, সম্পর্কে আমার ভাগনি। আকাশের মতো খোলা মানুষটি, যে জয় করতে পারত ভয়কে। ইশরাত, অবিন্তা, ফারাজ, তারিশা, মারিয়া, ক্লডিয়া—আরও কত নাম। এরা যেন প্রাণ উপহার দিল, নিছক প্রাণ দিল না। উপহার বলছি এই কারণে, প্রত্যেক বাঙালিকে ওরা একটি দীক্ষায় আবারও ঐক্যবদ্ধ করতে পেরেছিল, সেটা হচ্ছে আমরা মানুষ, আর আমরা বিশ্বের লোক, বিশ্বমানব। ধর্ম আমাদের ভাগ করতে পারেনি, পারবে না।আবেদার কথা বলছি! সে তো এক ‘জঙ্গির’ কাহিনি। আজিমপুরে জঙ্গি আস্তানায় পুলিশের সঙ্গে লড়াই করে জখম নিয়ে হাসপাতালে তিনজন মহিলার একজন আবেদা, যার স্বামী তানভীর নিহত হয় ওই রাতেই। আর তাদের দুটো যমজ বাচ্চা এখন পুলিশের কাছে, জিজ্ঞাসাবাদ চলছে।আবেদাকে আমি বেশ কয়েক বছর ধরে চিনতাম। আমার অফিসে জনসংযোগ ও মিডিয়া কর্মকর্তা ছিল; পরে সেভ দ্য চিলড্রেনে চাকরিতে যোগ দেয়। আমি ছিলাম ওর একজন রেফারি। এরপর থেকে দেখা হয়নি। মাঝে মাঝে ফোন করে খোঁজখবর নিত; নিমন্ত্রণ করেছিল ওদের উত্তরায় নতুন ফ্ল্যাটটাতে। যাওয়া হয়নি। তানভীর আর আবেদার দুটো ফুটফুটে যমজ বাচ্চা। অফিসে মাঝেমধ্যে নিয়ে  এলে আমরা চকলেট দিতাম। শুনলামপুলিশের ওপর আক্রমণে ওরাও নাকি যোগ দিয়েছিল!এই আবেদা যে সেই আবেদা ভাবতে অবাক লাগে। পত্রিকার খবরটি বারবার পড়েছি। বিশ্বাস করা তো অসম্ভব। আবেদা গ্রামে ঘুরতে ঘুরতে দারিদ্র্য বিমোচনের চমৎকার কিছু কাহিনি এনে তৈরি করত নিউজলেটার, প্রচারপত্র। মজার বিষয় হলো, মহিলাদের ক্ষমতায়নের বিষয়টি নিয়ে ভাবনা ছিল তার প্রচুর। ঢাকা বিশ্ববিদ্যালয় থেকে সাংবাদিকতায় ডিগ্রি করেছিল। উন্নয়ন কর্মকাণ্ডের সঙ্গে তারপর থেকেই যুক্ত।আরও বলার আছে আমার! ২০০৯ সালে আমার পরিচালনায় রবীন্দ্রনাথের বাল্মিকী প্রতিভা মঞ্চস্থ হয় নৃত্যাঞ্চল আর কলকাতার শিল্পীদের সঙ্গে করে। আবেদা আমার সেই কাজে সহযোগী ছিল। প্রেস রিলিজ তৈরি করে দিয়েছিল। এই অনুষ্ঠান ছাড়া আরও অনেক সৃজনশীল কাজে আমি আবেদার উৎসাহ দেখেছি। আমি যত দিন দেখেছি দুজনকে তখন তানভীরের দাড়ি ছিল না, আবেদার হিজাব ছিল না। তানভীর একটা মোবাইল কোম্পানির কাজ করত, পরে একটা ব্যাংকে। শুনেছি আবেদা এর মধ্যে হিজাব ধরেছে। সেখান থেকেই শুরু বোধ হয় ওদের নতুন দীক্ষা। বেহেশতে যাওয়ার প্রেরণা। যাকে আমি জানতাম একজন সৃজনশীল মনের মানুষ, এখন জানলাম আবেদা একজন ‘জঙ্গি’।সময় এসেছে আমাদের উদ্‌ঘাটন করবার, আমাদের কাছের, চেনাজানা মানুষগুলোর কী করে সপরিবারে এ রকম পরিবর্তন হলো। ভাবছি, শুধুই ভাবছি। আমি ইশরাতকে দেখেছি, যে গুলশান হামলায় প্রাণ হারাল। আমি আবেদাকেও দেখেছি। যারা ইশরাতদের ছিনিয়ে নিল আমাদের কাছ থেকে। আমাদের অনেক কিছু করার আছে। সামনের দিনগুলো আরও ভয়াবহ যেন না হয়। ইশরাত, ফারাজ, অবিন্তা আর ক্লডিয়ারা আমাদের কিন্তু একটা সুযোগ করে দিল। আমরা কি সেটা কাজে লাগাতে পারছি? পারব?চঞ্চল খান: রবীন্দ্রসংগীতশিল্পী ও উন্নয়ন গবেষক। ইহাতে মন্তব্য প্রদান বন্ধ রয়েছে
10		প্রতিবছরের মতো এবারও আজ ৫ অক্টোবর পালিত হচ্ছে সেরিব্রাল পালসি (মস্তিষ্কে পক্ষাঘাত) প্রতিবন্ধী ব্যক্তি দিবস। এবারের প্রতিপাদ্য  ‘আমরাও আছি’। বাংলাদেশে প্রতিবন্ধী মানুষের সংখ্যা কত, সে বিষয়ে সুস্পষ্ট কোনো তথ্য নেই। বিশ্ব স্বাস্থ্য সংস্থা পৃথক দুটি বৈশ্বিক প্রতিবেদনে বাংলাদেশে প্রতিবন্ধী ব্যক্তির সংখ্যা ১০ থেকে ১৬ শতাংশ পর্যন্ত বলে উল্লেখ করা হয়েছে। সে হিসাবে দেশে প্রতিবন্ধীর সংখ্যা দেড় কোটির বেশি। এ দেশে প্রতিবন্ধী ব্যক্তিরা অবহেলিত।দৈনন্দিন জীবনের বিভিন্ন কর্মকাণ্ড, শিক্ষা, কর্মক্ষেত্র, বিনোদনসহ সর্বক্ষেত্রে প্রতিবন্ধী ব্যক্তির সমান অংশগ্রহণের গুরুত্ব অনেক। প্রতিবন্ধী ব্যক্তিদের উন্নয়নের মূল স্রোতোধারায় সম্পৃক্তকরণে তাদের প্রবেশগম্যতা হলো সবচেয়ে গুরুত্বপূর্ণ বিষয়। বাংলাদেশে প্রতিবন্ধী ব্যক্তিদের উন্নয়নের লক্ষ্যে স্বাধীনতার পর থেকে বেশ কিছু বেসরকারি সংস্থা কাজ করে আসছে। এই কাজে নতুন উদ্দীপনা দেখা যায় জাতিসংঘ প্রতিবন্ধী ব্যক্তিদের অধিকার সনদের (সিআরপিডি) মাধ্যমে। এ সনদ ২০০৬ সালের ১৩ ডিসেম্বর জাতিসংঘ সাধারণ পরিষদের অধিবেশনে সর্বসম্মতিক্রমে গৃহীত হয়।২০০৮ সালের ৩ মে থেকে সিআরপিডি বিশ্বব্যাপী একটি আন্তর্জাতিক আইনে পরিণত হয়। বাংলাদেশ জাতিসংঘের অষ্টম সদস্যরাষ্ট্র হিসেবে সনদ এবং ১৬তম সদস্যরাষ্ট্র হিসেবে এর ঐচ্ছিক বিধান স্বাক্ষর ও অনুসমর্থন করেছে। এরপর ‘প্রতিবন্ধী ব্যক্তির অধিকার ও সুরক্ষা আইন, ২০১৩’ এবং ‘নিউরো-ডেভেলপমেন্টাল প্রতিবন্ধী সুরক্ষা ট্রাস্ট আইন, ২০১৩’সহ বিভিন্ন নীতিমালা ও বিধান একীভূত সমাজ গঠনে প্রতিবন্ধী ব্যক্তিদের মধ্যে আশার সঞ্চার করেছে। কিন্তু এত আইন, নীতিমালা হওয়ার পরও সর্বস্তরে প্রতিবন্ধী ব্যক্তিদের দৃশ্যমান উন্নয়ন হয়নি।সিআরপিডিতে প্রতিবন্ধী ব্যক্তির অধিকার ও অংশগ্রহণ সম্পর্কে বলা হয়েছে: ‘জীবনের সব ক্ষেত্রে স্বাধীনভাবে বাঁচতে এবং সম্পূর্ণভাবে অংশগ্রহণে প্রতিবন্ধী ব্যক্তিদের সক্ষম করে তুলতে, সবার সঙ্গে সমানভাবে ভৌত পরিবেশ, যাতায়াতব্যবস্থা, তথ্য ও যোগাযোগপ্রযুক্তি, উন্নয়নশীল ও অনুন্নত উভয় ধরনের এলাকায় জনগণকে প্রদত্ত সুবিধা ও সেবায় প্রতিবন্ধী ব্যক্তিদের প্রবেশাধিকার নিশ্চিত করতে সদস্য রাষ্ট্রসমূহ যথার্থ ব্যবস্থা নেবে।’ আমরা এই দেশে এই কথাটির কতটুকু প্রয়োগ দেখি? আমরা কি শুধু সনদে স্বাক্ষর করা বা আইন পাস করার মধ্যেই সীমাবদ্ধ থাকব?শুধু লোকাল বাসগুলোতে ‘মহিলা/প্রতিবন্ধী/ শিশু’দের জন্য নয়টি সিট নির্দিষ্ট রয়েছে কিন্তু শুধু বাসে সিট বরাদ্দ করলেই চলবে না। তাতে চড়ার জন্য উপযুক্ত ফুটপাত, ঢালু পথ থাকতে হবে। আজকাল ফুটপাত দিয়ে মানুষ হাঁটতে পারে না। কারণ, ফুটপাত এখন চলে গেছে হকারদের দখলে এবং তথাকথিত ভদ্রলোকদের মোটরসাইকেল ও গাড়ি পার্কিং খাতে। যতটুকু দখলমুক্ত আছে তাও হুইলচেয়ার ব্যবহারকারীদের চলাচলের উপযুক্ত নয়। তা ছাড়া, মোটরসাইকেলের চলাচল ফুটপাতে হাঁটাকে রীতিমতো ভীতিকর পর্যায়ে নিয়ে গেছে। হুইলচেয়ার ব্যবহারকারীদের পক্ষে এত বাধা অতিক্রম করে চলাচল করা সম্ভব নয়। তাদের জন্য স্বতন্ত্র বিবেচনা থাকা দরকার।বিনোদনের জন্য যেসব পার্ক আছে তার রাইডগুলো প্রতিবন্ধীবান্ধব নয়। শপিং মলগুলোতেও একই সমস্যা। সিঁড়ি বেয়ে উঠে তারপর লিফট। হুইলচেয়ার ব্যবহারকারীদের দোকানগুলোতে স্বচ্ছন্দে প্রবেশ করার কোনো ব্যবস্থা থাকে না। নামীদামি বিলাসবহুল শপিং মলের আউটলেটগুলোর ট্রায়াল রুম হুইলচেয়ার ব্যবহারকারীদের জন্য প্রবেশগম্য নয়। সিনেমা হলগুলোও সর্বজনীন প্রবেশগম্য নয়। ধরে নেওয়া হয় প্রতিবন্ধী মানুষের যেন কোনো বিনোদনের প্রয়োজন নেই, কিংবা সামাজিক/সাংস্কৃতিক অনুষ্ঠানে তাদের অংশগ্রহণের দরকার নেই।‘প্রতিবন্ধী ব্যক্তির অধিকার ও সুরক্ষা আইন, ২০১৩’-এর ধারা ২-এর উপধারা ১৩-এ বলা হয়েছে, ‘প্রবেশগম্যতা অর্থ ভৌত অবকাঠামো, যানবাহন, যোগাযোগ, তথ্য, এবং তথ্য ও যোগাযোগপ্রযুক্তিসহ জনসাধারণের জন্য প্রাপ্য সকল সুবিধা ও সেবাসমূহে অন্যদের মতো প্রত্যেক প্রতিবন্ধী ব্যক্তির সমসুযোগ ও সমআচরণ প্রাপ্তির অধিকার।’ এ ছাড়া এই আইনের ৩৪ ধারার উপধারা (২)-এ উল্লেখ আছে, উপধারা (১)-এ যা কিছুই থাকুক না কেন, সর্বসাধারণ যায় এমন বিদ্যমান সব গণস্থাপনা, এই আইন কার্যকর হওয়ার পর, যথাশিগগির ও যত দূর সম্ভব প্রতিবন্ধী ব্যক্তিদের আরোহণ, চলাচল ও ব্যবহারের উপযোগী করতে হবে।ন্যাশনাল বিল্ডিং কোড ও ঢাকা মহানগরী ইমারত নির্মাণ বিধিমালা, ২০০৮ অনুযায়ী প্রতিটি ইমারতে হুইলচেয়ার প্রবেশগম্যতা ও টয়লেট থাকা আবশ্যকীয় করা হয়েছে। এই বিধিমালায় প্রতিবন্ধীসহ সর্বজনীন প্রবেশগম্যতা সম্পর্কিত বিশেষ বিধান রাখা হয়েছে। সর্বজনীন প্রবেশগম্যতার নকশা না মানা হলে তার জন্য শাস্তির বিধান রয়েছে।‘জাতীয় সমন্বিত বহু মাধ্যমভিত্তিক পরিবহন নীতিমালা, ২০১৩’-এর ৪.৪. ১-এ পথচারীদের জন্য পায়ে চলার পরিবেশ মানোন্নয়ন, বিশেষত শিশু, মহিলা, বয়স্ক এবং শারীরিক বিশেষ চাহিদাসম্পন্ন ব্যক্তিদের (প্রতিবন্ধী ব্যক্তি) ব্যবহারের উপযোগী পরিবেশ নিশ্চিতকরণ; ৪.৪. ৪-এ রেলস্টেশন ও বাসস্টপে র‍্যাম্প ব্যবহার এবং নৌপথে বিশেষ ব্যবস্থার মাধ্যমে যাতায়াত সহজীকরণ; ৫.১. ৫-এ শারীরিক বিশেষ চাহিদাসম্পন্ন পথচারীদের ফুটপাতে ওঠানামা সহজতর করার লক্ষ্যে ঢালু পথ (র‍্যাম্প)-এর সংস্থানের কথা বলা হয়েছে।সর্বজনীন প্রবেশগম্যতা না থাকার কারণে অনেক প্রতিবন্ধী মানুষ শিক্ষা, চিকিৎসা, কর্মসংস্থান, বিনোদনসহ বিভিন্ন অধিকার পাওয়া থেকে বঞ্চিত হচ্ছে। সর্বস্তরে প্রবেশগম্যতা প্রতিবন্ধী ব্যক্তির জীবনের চাকায় নতুন গতি এনে দিতে পারে। প্রতিবন্ধী জনগোষ্ঠীর সম্মানের সঙ্গে মাথা উঁচু করে বসবাস করার উপযুক্ত পরিবেশ গড়ে তোলার জন্য সর্বজনীন প্রবেশগম্যতা নিশ্চিত করতে পরিবার, সমাজ, সর্বোপরি রাষ্ট্রকে আরও তৎপর হতে হবে।মারুফা হোসেন: পরিচালক, তরী ফাউন্ডেশন ও স্কুল ফর গিফটেড চিলড্রেন (এসজিসি)।ইহাতে মন্তব্য প্রদান বন্ধ রয়েছে
11		জুলাই ১, ২০১৬ সালে বাংলাদেশের রাজধানী ঢাকার সবচেয়ে সুরক্ষিত বলে পরিচিত গুলশানের হলি আর্টিজান রেস্তোরাঁয় যে ভয়াবহ জঙ্গি হামলা হয়েছিল, তার ১০০ দিন হয়ে গেল। ওই হামলার দুদিন পরই ঈদের দিনে শোলাকিয়ায় জঙ্গি হামলা হয়েছিল, তবে তাতে একজন জঙ্গি, একজন পুলিশ ও একজন নারী নিহত হওয়া ছাড়া বড় ধরনের ক্ষয়ক্ষতি হয়নি। তবে বড় কিছু হতে পারত। এ দুটি হামলার পেছনে আন্তর্জাতিক সন্ত্রাসী সংগঠন ইসলামিক স্টেটের যে ছায়া ছিল, তাতে এখন আর সন্দেহ থাকার কথা নয়। তবু এখন পর্যন্ত আমাদের আইনশৃঙ্খলা রক্ষাকারী বাহিনী কোনো কোনো জায়গায় ‘আছে-নেই’তে আবদ্ধ হয়ে আছে।হলি আর্টিজান আর শোলাকিয়া হামলার পর আইনশৃঙ্খলা রক্ষাকারী বাহিনীর তৎপরতায় প্রথমে ঢাকার কল্যাণপুরে একটি বড় ধরনের অপারেশনে প্রায় সাত জঙ্গি হত্যার পর ২৭ আগস্ট সবচেয়ে বড় ধরনের অভিযান হয় নারায়ণগঞ্জে, যেখানে আইএসের প্রতিনিধি বলে ওই সংগঠনের রুমাইয়া নামক মুখপত্র দাবিকৃত বাংলাদেশি বংশোদ্ভূত কানাডীয় নাগরিক তামিম চৌধুরী ওরফে আবু দুজনিয়া আল-বাঙালিসহ তিনজনের মৃত্যু হয়। আইনশৃঙ্খলা রক্ষাকারী বাহিনীর মতে, তামিম চৌধুরী বাংলাদেশের নব্য জেএমবির শীর্ষস্থানীয় নেতা ছিলেন। আর এই নব্য জেএমবি যে আন্তর্জাতিক সন্ত্রাসী গোষ্ঠী আইএসের সঙ্গে যুক্ত, তাতে আন্তর্জাতিক অঙ্গনের কোনো সন্দেহ নেই, যে কারণে হলি আর্টিজান হামলার তদন্তে পরোক্ষভাবে যুক্তরাষ্ট্রের এফবিআই জড়িত হয়েছে। আর গুলশান হামলার ১০০ দিন পূর্ণ হওয়ার আগেই শনিবার পুলিশ ও র‍্যাবের তিন অভিযানে প্রাণ হারিয়েছেন জঙ্গি হিসেবে সন্দেহভাজন ১১ জন।যাহোক, আইএসের সম্পৃক্ততা নিয়ে আইনশৃঙ্খলা রক্ষাকারী বাহিনীর নানা ধরনের বক্তব্য এখনো শোনা যায়, সেই বিতর্ক এখন অপ্রয়োজনীয়। যা প্রয়োজনীয় তা হলো বাংলাদেশে ভয়াবহ জঙ্গি হামলার পর বিদেশিদের উদ্বেগ কতখানি কমেছে তা এখন পরিষ্কার নয়। তবে ইংল্যান্ড ক্রিকেট টিমের ঢাকায় অবস্থান হয়তো বিশ্বের অনেককেই আশ্বস্ত করবে।বাংলাদেশের ওই দুই হামলার পর আইনশৃঙ্খলা রক্ষাকারী বাহিনীর তৎপরতা ছিল লক্ষণীয়। গুলশান হামলার পর তাদের অভিযানে গত ১০০ দিনে প্রায় ৩৩ জন কথিত জঙ্গি নিহত হয়েছে। এর মধ্যে কল্যাণপুর, নারায়ণগঞ্জ ও মিরপুরের অভিযানের পর তথাকথিত নব্য জেএমবিসহ অন্যান্য জঙ্গি সংগঠনের তৎপরতায় ভাটা লক্ষ করা যায়। তবে গত শনিবারের অভিযান প্রমাণ করে তৎপরতা কমলেও তারা বিভিন্ন স্থানে ছড়িয়ে ছিটিয়ে সংগঠিত হওয়ার চেষ্টা করছে। এসব অভিযান যেমনটা হয়, তাৎক্ষণিকভাবে যথেষ্ট কার্যকর হয়, তবে এসব অভিযানে জঙ্গি তৎপরতা একেবারে সমূলে উৎপাটন হয়, তেমন নয়। এ পর্যন্ত যেসব তথ্য-উপাত্ত ও গবেষণালব্ধ ফলাফল পাওয়া গেছে তাতে প্রতীয়মান যে এ ধরনের পরিস্থিতিতে বাংলাদেশের মতো দেশে জঙ্গি সংগঠন দুর্বল হয়ে পড়ে এবং পুনরায় সংগঠিত হওয়ার চেষ্টা করে, যা সামরিক ভাষায় বলা হয় ‘রিগ্রুপ’ মানে নতুনভাবে সংগঠিত হওয়া। এ সময়টিতে জঙ্গি তৎপরতা তেমন দৃশ্যমান হয় না।আইনশৃঙ্খলা রক্ষাকারী বাহিনীর চাপের মুখে জঙ্গি সংগঠনগুলোর তৎপরতা ঝিমিয়ে যায় বলে মনে হলেও, তেমনটি নয়। যার উদাহরণ আল-কায়েদা। শীর্ষ পর্যায়ের বহু নেতাকে হত্যার পরও আল-কায়েদা নতুনভাবে নতুন নেতৃত্বের ছায়াতলেই গড়ে উঠেছে। পরিবর্তিত হয়েছে সংগঠন। কেন্দ্রীভূত নেতৃত্বের বদলে গড়ে উঠেছে স্থানীয় নেতৃত্ব। পরিবর্তিত হয়েছে কৌশল। অনুরূপভাবে আইএসও এখন আন্তর্জাতিক বাহিনীর তৎপরতায় ক্রমেই নেতৃত্ব এবং কৌশল পরিবর্তনের মুখে রয়েছে। আইএস তাদের দখলে থাকা বহু জায়গা হাতছাড়া হওয়ায় সংকুচিত হওয়ার মুখে বিদেশি নতুন জঙ্গিদের নিজ নিজ দেশে তৎপরতা চালাতে নির্দেশ দিয়েছে। একই সঙ্গে প্রচলিত যুদ্ধের বদলে গেরিলা কায়দায় হামলা, এমনকি এককভাবে আত্মঘাতী হামলার কৌশল গ্রহণ করেছে। যার উদাহরণ ফ্রান্স ও বেলজিয়ামে দৃশ্যমান হয়েছিল। বাংলাদেশেও এ ধরনের হামলার ছক প্রত্যক্ষ করা গেছে। হলি আর্টিজানও ছিল একধরনের আত্মঘাতী হামলা বা জঙ্গি ভাষায় ‘শহীদি হামলা’।জঙ্গি তৎপরতার পুনর্গঠন পর্বে নব উদ্যমে নতুন রিক্রুটদের উদ্বুদ্ধ করা হয়। যারা অভিযানে মৃত্যুবরণ করেছে, তাদের শহীদ হিসেবে মর্যাদার সঙ্গে তুলে ধরা হয়। সদ্য প্রকাশিত রুমাইয়া নামক মুখপত্রে তামিম চৌধুরীর লেখা বলে কথিত প্রবন্ধের ইংরেজি শিরোনাম থেকে বিষয়টি পরিষ্কার হয়। লেখাটির শিরোনাম হচ্ছে ‘দ্য শহুদা অব দ্য গুলশান অ্যাটাক’ (The Shuhda of the Gulshan Attack)। কথিত এই প্রবন্ধে হলি আর্টিজান এবং কল্যাণপুরের অভিযানে মৃত জঙ্গিদের বীরত্বের এবং অপারেশনে বড় ধরনের সাফল্যের কারণে তাদের ‘আত্মদান’কে মহিমাময় করে তুলে ধরা হয়েছে। জঙ্গি ন্যারেটিভ বা উপাখ্যান যে শুধু উদ্বুদ্ধকরণ বয়ান দিয়ে মগজধোলাই বা চরমপন্থার পাঠ দেওয়া হয় তা নয়, এ ধরনের বীরগাথা প্রচারের মাধ্যমেও নতুন জঙ্গিমনা তরুণ-তরুণীদের উদ্বুদ্ধ করা হয়। ধ্বংসের পথ জেনেও প্রচারের আকর্ষণে তরুণ-তরুণীরা সম্পৃক্ত হন এবং হচ্ছেন। ধারণা করা হয়, আইএস-সমর্থিত কথিত নব্য জেএমবিও এখন এই পর্যায়েই রয়েছে। যোগ দিচ্ছেন তরুণ-তরুণীরা, যার প্রমাণ পাওয়া গেছে।এ ধরনের আগ্রাসী এবং মনস্তাত্ত্বিক প্রচারণার বিরুদ্ধে সরকার ও আইনশৃঙ্খলা রক্ষাকারী বাহিনীর যে কৌশল গ্রহণ করা উচিত বা করে তা একধরনের প্রতি-প্রচারণা (Counter Narrative)। তবে ধরনের প্রতি-প্রচারণাও হতে হবে কার্যকর ও যৌক্তিক। দাঁড় করাতে হবে জঙ্গিতত্ত্বের বিপরীতে ধর্মের কার্যকর ব্যাখ্যা ও সঠিক তত্ত্ব। এটা দীর্ঘমেয়াদি এবং এর জন্য সময় দরকার। পাশাপাশি এই প্রতি-প্রচারণা হতে হবে বিশ্বাসযোগ্য ব্যক্তি ও প্রতিষ্ঠানের মাধ্যমে। যে সরকারের বিরুদ্ধে অভিযোগ বা যে সরকারকে তারা তথাকথিত ‘তাগুতি’ সরকার বলে মনে করে সে সরকারের সমর্থকদের দিয়ে প্রতি-প্রচারণা স্বল্প মেয়াদে কার্যকর মনে হলেও দীর্ঘ মেয়াদে কাজে দেয় না। কাজেই প্রতি-প্রচারণায় এমন সংগঠন ও ব্যক্তির প্রয়োজন যাদের জনগণের মধ্যে সার্বিকভাবে গ্রহণযোগ্যতা রয়েছে এবং এ ধরনের প্রতি-প্রচারণা চালাতে হবে লম্বা সময়ের জন্য।বাংলাদেশের বর্তমান পরিস্থিতি শান্ত মনে হলেও আমাদের আত্মতৃপ্তিতে থাকার কোনো কারণ নেই। এ সময়ে প্রয়োজন সরকারের সঠিক প্রতি-প্রচারণার পদক্ষেপগুলো নেওয়া। জঙ্গিবিরোধী সুদূরপ্রসারী পরিকল্পনায় আমরা কতখানি এগিয়েছি, তা পরিষ্কার নয়। মাস খানেক আগে স্বরাষ্ট্রমন্ত্রী প্রথম আলো আয়োজিত গোলটেবিল বৈঠকে অনেকগুলো সুদূরপ্রসারী পদক্ষেপের কথা বলেছিলেন, কিন্তু তা জনসাধারণের কাছে স্পষ্ট বলে মনে হয় না। যেসব পদক্ষেপের কথা বলা হয়েছিল তার প্রায় সবগুলোর সঙ্গেই জনগণের সম্পৃক্ততার প্রয়োজন রয়েছে। কাজেই এসব পদক্ষেপ সব রাজনৈতিক প্রেক্ষাপটেও সর্বদলীয় সমর্থনে হলে যথেষ্ট কার্যকর হয়। সরকারের একার পক্ষে সুদূরপ্রসারী জঙ্গিবিরোধী কার্যকর ব্যবস্থা গ্রহণ করা তেমন ফলপ্রসূ হয় না।প্রতি-প্রচারণার একটি উপাদান হলো ফিরে আসা অথবা আত্মসমর্পণ করা জঙ্গিদের বৃত্তান্তকে কাজে লাগানো। এরই মধ্যে আইনশৃঙ্খলা রক্ষাকারী বাহিনীর কাছে বেশ কিছু কথিত জঙ্গির আত্মসমর্পণের খবরাখবর প্রকাশিত হয়েছে, তবে এখন পর্যন্ত তাদের এই ফিরে আসার সিদ্ধান্তের পেছনের কারণগুলোকে প্রচারণার কৌশলে কাজে লাগাতে দেখিনি। এসব বৃত্তান্ত প্রতি-প্রচারণার বড় ধরনের হাতিয়ার হতে পারে।প্রতি-প্রচারণার একটি বড় হাতিয়ার গণমাধ্যম, যার ব্যাপক ব্যবহারে সমাজ ও বিপথগামী তরুণ অথবা বিপদের পথে পা বাড়ানোর অবস্থায় থাকা ব্যক্তিদের নিবৃত্ত করতে পারে। প্রয়োজন ধর্মের সঠিক প্রচারণা, এমনকি ইসলামের ইতিহাসের মানবিক দিকগুলোর ঐতিহাসিক ঘটনাগুলোর ওপরে ডকুড্রামা তৈরি করে প্রচার করাকেও গবেষকেরা যথেষ্ট কার্যকর মনে করেন। ইন্টারনেটের সচেতন ব্যবহারের বিষয়ে তরুণদের উদ্বুদ্ধ করা, বিভিন্ন স্কুল–কলেজে জঙ্গিবিরোধী প্রচারণায় তরুণদের সম্পৃক্ত করার উদ্যোগ নেওয়া দরকার। এসব প্রতি-প্রচারণায় যত বেশি তরুণদের সম্পৃক্ত করা যাবে, ততই বেশি কার্যকর হওয়ার সম্ভাবনা থাকে।সন্দেহ নেই যে সরকার জঙ্গিবিরোধী পদক্ষেপে সুদূরপ্রসারী পরিকল্পনা অবশ্যই নিয়েছে, তবে সেগুলো দৃশ্যমান হতে হবে। একই সঙ্গে আইনশৃঙ্খলা রক্ষাকারী ও গোয়েন্দা বাহিনীর ক্ষমতা বৃদ্ধি ও আধুনিকায়ন অতীব জরুরি। জঙ্গিবিরোধী তৎপরতার অন্যতম উপাদান আগাম তথ্যপ্রাপ্তি এবং সময়মতো তথ্যভিত্তিক ব্যবস্থা নেওয়া। জঙ্গিবিরোধী তৎপরতায় আগাম তথ্যপ্রাপ্তি সবচেয়ে গুরুত্বপূর্ণ। শুধু আধুনিকায়নই নয়, আইনশৃঙ্খলা রক্ষাকারী বাহিনীর সুদূরপ্রসারী প্রশিক্ষণের বিকল্প নেই। যার জন্য প্রয়োজন প্রচুর অনুশীলন ও ধৈর্য।পরিশেষে বলতে হয় যে আমাদের দেশে জঙ্গি তৎপরতা মধ্যপ্রাচ্য বা উপমহাদেশের অন্যান্য দেশের মতো শক্ত ভিতে দাঁড়াতে পারবে না, তবে যে ধরনের হামলা হয়েছে সে ধরনের হামলার সম্ভাবনা থেকে সমাজ ও দেশকে রক্ষা করতে হলে সুদূরপ্রসারী পরিকল্পনার প্রয়োজন রয়েছে। ক্রিয়ার প্রতিক্রিয়াই যথেষ্ট নয়। প্রয়োজন সবাইকে সুদূরপ্রসারী কার্যক্রমে সম্পৃক্ত করা। জঙ্গিবাদের এই সমস্যা বাংলাদেশের একটি সামাজিক ও অভ্যন্তরীণ নিরাপত্তার বিষয় হলেও তা বিশ্ব জঙ্গিবাদের প্রভাবে প্রভাবিত। তাই তাৎক্ষণিক প্রতিক্রিয়ার সঙ্গে সঙ্গে সুদূরপ্রসারী পরিকল্পনাগুলোও কার্যকর করার দৃশ্যমান পদক্ষেপ নিতে হবে।এম সাখাওয়াত হোসেন: অবসরপ্রাপ্ত ব্রিগেডিয়ার জেনারেল, সাবেক নির্বাচন কমিশনার ও কলাম লেখক৷hhintlbd@yahoo.com আরও পড়ুন‘নব্য জেএমবি’ এখনো হুমকি নিহত জঙ্গিদের পরিচয় এখনো পাওয়া যায়নি ‘একটু পর আমাদের লাশ দেখতে পাবা’ এ মুহূর্তে জঙ্গিবাদ অনেকটাই নিয়ন্ত্রিত : মনিরুল ইসলাম তাঁদের স্মরণ করি গুলশান হামলায় জড়িত ২১ জঙ্গি শনাক্ত আত্মজিজ্ঞাসা জরুরিইহাতে মন্তব্য প্রদান বন্ধ রয়েছে
12		জ্বালানি ও বিদ্যুৎ খাতে আজ যে গতি লক্ষ করা যাচ্ছে, তা বর্তমান সরকারের নিরলস পরিশ্রমের ফসল। সীমিত জ্বালানিসম্পদ দিয়ে আমাদের মতো উন্নয়নশীল দেশের চাহিদার সঙ্গে ভারসাম্য রক্ষা করে বিদ্যুৎ উৎপাদন করা অত্যন্ত কঠিন কাজ। বিদ্যুৎ খাতের মহাপরিকল্পনা পাওয়ার সিস্টেম মাস্টারপ্ল্যান (পিএসএমপি) ২০১০ অনুযায়ী সরকার ২০২১ সালের মধ্যে ২৪ হাজার মেগাওয়াট এবং ২০৩০ সালের মধ্যে ৩৯ হাজার মেগাওয়াট বিদ্যুৎ উৎপাদনের পরিকল্পনা তথা বাস্তবায়নের লক্ষ্যে একটি সুষম জ্বালানি নীতি অনুসরণ করছে। এ লক্ষ্যে সবচেয়ে বেশি ব্যবহৃত জ্বালানি গ্যাস ও তেলের স্বল্পতার কারণে এর ব্যবহার কমিয়ে কয়লার ব্যবহার বাড়ানো, এলএনজি ও পারমাণবিক জ্বালানির ব্যবহার সংযোজনকরণ এবং নবায়নযোগ্য শক্তির ব্যবহার শক্তিশালীকরণ করতে চায় সরকার।অন্যদিকে দেশের ভবিষ্যৎ জ্বালানিনিরাপত্তার স্বার্থে তেল ও গ্যাস অনুসন্ধানের জন্য বিনিয়োগও করছে সরকার। আবার গবেষণা ও উন্নয়নের মাধ্যমে দেশে বিদ্যুৎ ও জ্বালানি খাতের উৎকর্ষ সাধন, নতুন প্রযুক্তি উদ্ভাবন ও জ্বালানিনিরাপত্তা নিশ্চিতকরণের লক্ষ্যে জ্বালানি ও বিদ্যুৎ গবেষণা কাউন্সিল এবং টেকসই ও নবায়নযোগ্য জ্বালানি উন্নয়ন কর্তৃপক্ষ নামক দুটি প্রতিষ্ঠান সৃষ্টি করেছে। জ্বালানি ও বিদ্যুৎ খাতের দক্ষতা, জবাবদিহি, স্বচ্ছতা ও সাশ্রয়ী মূল্যে মানসম্মত বিদ্যুৎ সরবরাহের মাধ্যমে গ্রাহকসেবা নিশ্চিতকরণের লক্ষ্যে নতুন নতুন আইন, নীতিমালা ও বিধিবিধান তৈরি করছে সরকার। এত সব কর্মযজ্ঞ থেকে কাঙ্ক্ষিত ফলাফল পেতে হলে সর্বাগ্রে নজর দিতে হবে দক্ষ মানবসম্পদ উন্নয়নে চ্যালেঞ্জগুলোর দিকে।এ প্রসঙ্গে জ্বালানি ও বিদ্যুৎ প্রতিমন্ত্রী গত ২৩ সেপ্টেম্বর এবং অন্য একদিন এক টিভি আলোচনায় বলেছেন, জ্বালানি ও বিদ্যুৎ খাতে হাজার হাজার প্রকৌশলী প্রয়োজন এবং দেশে কোনো পেট্রোলিয়াম কিংবা মাইনিং প্রকৌশলী নেই। তিনি আরও বলেছেন, বুয়েটের কিছু প্রকৌশলী এ খাতে প্রবেশ করার পর চার-পাঁচ বছর বাস্তবসম্মত জ্ঞান অর্জনের পর যখন দক্ষ হয়ে ওঠেন, তখন তাঁরা এসব প্রতিষ্ঠানে না থেকে বিদেশে চলে যান। তিনি আসলে বলতে চেয়েছেন, জ্বালানি ও বিদ্যুৎ খাতে দক্ষ ও মেধাবী প্রকৌশলীদের অভাবে সরকারের উন্নয়ন কর্মসূচি বাস্তবায়ন বাধাগ্রস্ত হচ্ছে।এবার আসা যাক বিশ্ববিদ্যালয় থেকে শিক্ষাজীবন শেষ করে এ খাতে চাকরির সুযোগ পেতে পারেন এমন নবাগত প্রকৌশলীদের তথ্যচিত্রে। আমার জানা মতে, দেশের সব সরকারি ও বেসরকারি বিশ্ববিদ্যালয় বছরে আনুমানিক ১৩ হাজার প্রকৌশলী তৈরি করছে। এর মধ্যে এ খাতসংশ্লিষ্ট তড়িৎ ও ইলেকট্রনিক কৌশলে ১ হাজার ৫০০, যন্ত্রকৌশলে ৬০০, কেমিকৌশলে ৩০০ এবং পেট্রোলিয়াম, খনিজ সম্পদকৌশলে ৯০ জনসহ আনুমানিক ২ হাজার ৫০০ নবাগত প্রকৌশলী বের হচ্ছেন। এর মধ্যে শিক্ষকতা পেশায় ১০ ভাগ এবং বিদেশে চলে যাওয়া ৩০ ভাগ ধরলে বাকি থাকে ১ হাজার ৫০০। এ ১ হাজার ৫০০ জন প্রকৌশলীর জ্বালানি ও বিদ্যুৎ খাতে কতটুকু চাহিদা রয়েছে, তা নিরূপণ করা দরকার।আমার ধারণা থেকে বলতে পারি, ১ হাজার মেগাওয়াট ক্ষমতাসম্পন্ন থার্মাল/পারমাণবিক বিদ্যুৎকেন্দ্রের জন্য প্রায় ৪০০ প্রকৌশলী প্রয়োজন। এ পর্যন্ত পারমাণবিক ২টিসহ সরকারি-বেসরকারি মিলে মোট ৩৩টি বিদ্যুৎকেন্দ্র নির্মাণাধীন, ১৮টি টেন্ডারিং পর্যায়ে এবং ৬টি পরিকল্পনাধীন রয়েছে। বছরে যদি গড়ে একটি ১ হাজার মেগাওয়াট ক্ষমতাসম্পন্ন বিদ্যুৎকেন্দ্র চালু করতে হয়, তাহলে প্রয়োজন ৪০০ প্রকৌশলীর। তা ছাড়া রয়েছে ১০১টি বিদ্যুৎকেন্দ্র চালনা ও রক্ষণাবেক্ষণের বিষয়। আরও রয়েছে পেট্রোবাংলার অধীন ১৩টি প্রতিষ্ঠান, যারা তেল, গ্যাস ও খনিজ সম্পদ আহরণ, সঞ্চালন ও বিতরণে নিয়োজিত। তাদেরও বেশ চাহিদা রয়েছে দক্ষ মানবসম্পদের। অন্যান্য গবেষণা ও বেসরকারি সংস্থার চাহিদার কথা তো বাদই রইল। কাজেই সংকট যেহেতু আছেই, তাহলে বিশ্ববিদ্যালয়গুলোতে এসব বিষয়ে প্রয়োজনীয় আসনসংখ্যা বাড়ানো, মানসম্মত শিক্ষাদানের জন্য ভৌত অবকাঠামোসহ উন্নত ল্যাবরেটরি নির্মাণের যথাযথ উদ্যোগ নেওয়া প্রয়োজন নয় কি?সরকার অষ্টম জাতীয় বেতন স্কেলে সরকারি চাকরিজীবীদের জন্য বর্তমানে যে বেতন-ভাতা প্রদান করছে, তা অত্যন্ত উৎসাহব্যঞ্জক। আর বিদ্যুৎ খাতে বিরাজমান কোম্পানিগুলোতে বেতন-ভাতা তো কয়েক গুণ বেশি। তাহলে মেধাবী ও দক্ষ প্রকৌশলীরা এ খাতে স্থায়ী ক্যারিয়ার গড়ে তুলতে আগ্রহী নন কেন? কিসের অভাবে দক্ষ ও মেধাবী প্রকৌশলীরা সম্ভাবনাময় ও অত্যন্ত আকর্ষণীয় এ খাত থেকে মুখ ফিরিয়ে নিয়ে বিদেশে পাড়ি জমাচ্ছেন? ব্যাপারটা নিয়ে সরকার ও নীতিনির্ধারকদের একটু গভীরে গিয়ে বিশ্লেষণ করা দরকার নয় কি? সরকার সংস্কার কর্মসূচির আওতায় বিদ্যুৎ উন্নয়ন বোর্ডের উৎপাদন ও বিতরণ কার্যক্রমকে ভেঙে আলাদা আলাদা উৎপাদন ও বিতরণ কোম্পানি তৈরি করছে। বলা হচ্ছে, আর্থিকভাবে সচ্ছলতা আনতে উৎপাদন ও বিতরণ খাতে বেসরকারি অংশগ্রহণ নিশ্চিত করা, প্রতিযোগিতামূলক পরিবেশে বিদ্যুৎ খাতে দক্ষতা বৃদ্ধি, গ্রাহকসেবা বৃদ্ধি, জবাবদিহি নিশ্চিতকল্পে সংস্কার কর্মসূচি বাস্তবায়ন অত্যন্ত জরুরি।তবে এ সংস্কার কর্মসূচির সুযোগে নবগঠিত উৎপাদন ও বিতরণ কোম্পানিগুলোর পরিচালনা পর্ষদে ঢুকছেন অপেশাদার কর্মকর্তারা। বর্তমানে উচ্চ বেতন-ভাতার কারণে প্রকৌশলীদের বিদেশে চলে যাওয়ার প্রবণতা কিছুটা হ্রাস পাবে বলে আশা করা যায়। তবে বেতন-ভাতা যতই দেওয়া হোক না কেন, ন্যূনতম জব সেটিসফেকশন বলতে একটা কথা আছে। আজ এ খাতে অপেশাদার কর্মকর্তাদের নিয়ন্ত্রণ তরুণ মেধাবীরা কীভাবে দেখছেন, তা বিবেচনায় আনা অত্যন্ত দরকার। ধরা যাক, নর্থ ওয়েস্ট পাওয়ার ডিস্ট্রিবিউশন কোম্পানির গঠিত নয় সদস্যের পরিচালনা পর্ষদের কথা। এখানে পেশাদার ও অপেশাদার কর্মকর্তাদের অনুপাত হচ্ছে ৩: ৬। তাহলে বিষয়টি সহজেই অনুমেয়, গুরুত্বপূর্ণ সিদ্ধান্ত নিতে দক্ষ ও অভিজ্ঞ পেশাদার প্রকৌশলীদের কতটুকু মূল্যায়ন করা হচ্ছে। তরুণ মেধাবীদের এ খাতে ধরে রাখতে ভারত, মালয়েশিয়া, চীন, কোরিয়া, ভিয়েতনাম প্রভৃতি দেশ কী কী করছে, তা আমরা বিবেচনায় নিতে পারি।বিদ্যুৎ খাত সম্প্রসারণ ও জ্বালানি বহুমুখীকরণের জন্য জনবল বৃদ্ধি ও দক্ষ জনবল সৃষ্টি করা আজ একটি বড় চ্যালেঞ্জ। কিন্তু বিদ্যুৎ উৎপাদনে উল্লেখযোগ্য বেশ কিছু বেসরকারি প্রতিষ্ঠান এগিয়ে এলেও দক্ষ জনবল সৃষ্টির জন্য নিজস্ব প্রশিক্ষণের কোনো ব্যবস্থা আজ পর্যন্ত গড়ে তোলেনি। সরকার এ খাতে দক্ষ মানবসম্পদ উন্নয়নের লক্ষ্যে প্রশিক্ষণ কর্মসূচি জোরদারের জন্য ভৌত অবকাঠামো নির্মাণ ও উন্নয়নে আর্থিক সহায়তা প্রদান করছে। নিচে প্রস্তাবিত সুপারিশগুলো জ্বালানি ও বিদ্যুৎ খাতের নীতিনির্ধারকেরা বিবেচনা করলে দক্ষ মানবসম্পদ উন্নয়নে কিছুটা সহায়ক হতে পারে।১. সরকার জ্বালানি ও বিদ্যুৎ খাতকে যেভাবে অগ্রাধিকার দিচ্ছে, এ-সংক্রান্ত শিক্ষা ও গবেষণা খাতকে অগ্রাধিকার দিয়ে পর্যাপ্ত বাজেট বরাদ্দ দেওয়া অত্যন্ত জরুরি।২. মেধাবী প্রকৌশলীদের নিয়োগ, যোগ্যতা অনুযায়ী তাঁদের সঠিক সময়ে পদোন্নতি দেওয়া এবং গুরুত্বপূর্ণ জায়গায় দক্ষ ও অভিজ্ঞ প্রকৌশলীদের বসানো এবং স্বাধীনভাবে কাজ করার সুযোগ দেওয়া।৩. জীবাশ্ম ও নবায়নযোগ্য জ্বালানিভিত্তিক শতাধিক বিদ্যুৎকেন্দ্র সুষ্ঠুভাবে রক্ষণাবেক্ষণ ও দক্ষতার সঙ্গে পরিচালনা, গবেষণা ও উন্নয়নের জন্য বাংলাদেশ পাওয়ার সেক্টর ম্যানেজমেন্ট ইনস্টিটিউট প্রতিষ্ঠার দ্রুত উদ্যোগ গ্রহণ করা। এ খাতে কর্মরত সব প্রকৌশলীর দক্ষতা বাড়াতে প্রয়োজনীয়সংখ্যক প্রশিক্ষণের ব্যবস্থা করা। বিদ্যুৎকেন্দ্র পরিচালনা ও রক্ষণাবেক্ষণ কাজে অভিজ্ঞ ও অবসরপ্রাপ্ত দেশি-বিদেশি প্রকৌশলী, জ্বালানি বিশেষজ্ঞ অধ্যাপক ও গবেষকদের এই প্রতিষ্ঠানে প্রশিক্ষক হিসেবে নিয়োগ দেওয়া।৪. সব পাবলিক বিশ্ববিদ্যালয়ে এনার্জি সায়েন্স ও ইঞ্জিনিয়ারিং বিষয়ে কোর্স প্রবর্তন করা। যার উদ্দেশ্য হবে এনার্জি পলিসি, এনার্জি প্ল্যানিং, এনার্জি ফাইন্যান্সিং, এনার্জি অনুসন্ধান, এনার্জি ডিপ্লোমেসি, এনার্জি ট্রেডিং, এনার্জি কনভার্সন, কনজারভেশন, এনার্জি ম্যানেজমেন্ট, সাশ্রয়ীভাবে বিদ্যুৎ উৎপাদন, সঞ্চালন ও বিতরণ, এনার্জি ইফিসিয়েন্সি, এনার্জি অডিট, এনার্জি কালচার, এনার্জি সেভিংস ইত্যাদি বিষয়ে বুৎপত্তিগত শিক্ষাদান।সুশাসন, দুর্নীতিমুক্ত ও রাজনৈতিক স্থিতিশীলতা বজায় রাখতে পারলে জ্বালানি ও বিদ্যুৎ খাত ঘুরে দাঁড়াতে বেশি সময় লাগবে না। নিশ্চিত হবে ঘরে ঘরে নিরবচ্ছিন্ন বিদ্যুৎ। আরও এগিয়ে যাবে বাংলাদেশ।মো. শফিকুল ইসলাম: সহযোগী অধ্যাপক, নিউক্লিয়ার ইঞ্জিনিয়ারিং বিভাগ, ঢাকা বিশ্ববিদ্যালয়।msislam@du.ac.bd ইহাতে মন্তব্য প্রদান বন্ধ রয়েছে
13		খাদিজা বেঁচে থাক। বেঁচে থেকে জানুক, প্রেমের ক্ষমতা, ছাত্রলীগের ক্ষমতা আর চাপাতির ক্ষমতা একই। খাদিজা বেঁচে থেকে জানুক, পুকুরপাড়ে রক্তের দাগ শুকানোর আগেই ‘বদরুল আমাদের কেউ নয়’ বলে দায় এড়িয়েছে ছাত্রলীগ। খাদিজা বেঁচে থেকে দেখুক, চাপাতি নামক ‘সিরিয়াল কিলার’ কত ভীতিকর বাংলাদেশে। চাপাতির সামনে মানুষ ভয়ে হিম হয়ে যায়, আক্রান্ত ব্যক্তিকে বাঁচাতে আসার সাহস করে না কেউ। খাদিজারা তা জানুক।খাদিজা বেঁচে থেকে আরও আরও সম্ভাব্য খাদিজাদের সাবধান করে যাক! খাদিজা বেঁচে থাক, খাদিজা বেঁচে থাক, খাদিজা বেঁচে থাক। এ মুহূর্তে এটাই প্রার্থনা। বদরুলরা হেরে যাক, দায় অস্বীকার হেরে যাক, প্রেমের নামে রক্তবাসনা হেরে যাক। কণিকা, রিসা, নিতুকে বাঁচানো যায়নি, খাদিজা বেঁচে যাক। ত্বকী, তনু, আফসানার হত্যাকারীদের মনে ভয় ধরাতে বদরুলের বিচার হোক।আফসানার পরিবারের একটি ছবি প্রকাশিত হয়েছিল প্রথম আলোয়। আফসানার মা নিহত মেয়ের ছবি দেখছেন। পাশে আফসানার ছোট বোন। ওর মনে কি তখন বোনের মৃত্যুর শোকের পাশাপাশি আফসানার পরিণতির ভয় জেগেছিল? আফসানা ও খাদিজাদের সহপাঠী বোনেরা তো দেশময় ছড়িয়ে আছে। একেকটি হত্যার ঘটনার পর তারা কি আতঙ্ক, ঘৃণা, অসহায়ত্বে মুষড়ে পড়ে না? পরিবারগুলোর মধ্যে নারী-সন্তানকে নিয়ে ভয় তৈরি হয় না? খাদিজা তো দস্যু চোখ, খুনি দৃষ্টি এড়াতে হিজাবে ঢেকেছিল নিজেকে, তবু কি রক্ষা হলো? রক্ষা কি পেয়েছিল তনু? যদি নির্যাতকেরা ক্ষমতাসীন সংগঠনের আশ্রয় পায়, তবে নিজ নিজ মুখ ঢেকে বাঁচা যাবে? যাচ্ছে কি?বদরুল শাহজালাল বিজ্ঞান ও প্রযুক্তি বিশ্ববিদ্যালয় শাখা ছাত্রলীগের সহসম্পাদক। ছাত্রলীগ হওয়ার কারণেই দীর্ঘদিন ধরে খাদিজাকে উত্ত্যক্ত করে আসতে পেরেছিলেন তিনি। উত্ত্যক্তকারী বদরুলের চাপাতি বদরুল হয়ে ওঠার ইতিহাস আছে আজ বুধবারের প্রথম আলোর প্রতিবেদনে। ‘২০১২ সালের ১৭ জানুয়ারিতেও উত্ত্যক্ত করার সময় স্থানীয় ব্যক্তিরা বদরুলকে ধরে পিটুনি দেন। পরদিন বদরুল তাঁকে হত্যাচেষ্টার অভিযোগে মামলা করেন জালালাবাদ থানায়। মারধরকারীদের জামায়াত-শিবিরের নেতা-কর্মী হিসেবে উল্লেখ করেন তিনি। নাম প্রকাশ না করার শর্তে ওই মামলার এক আসামি প্রথম আলোকে বলেন, উত্ত্যক্ত করার জন্যই যে তাঁকে মারধর করা হয়েছিল, তা সবাই জানত, পুলিশও। তারপরও ২০১২ সালের ৩১ মে ১৪ জনের নামে অভিযোগপত্র দেওয়া হয়।’উত্ত্যক্তকারী বদরুলকে ছাত্রলীগের বিশ্ববিদ্যালয় পর্যায়ের নেতৃত্বে না বসালে হয়তো চাপাতি বদরুলের জন্ম হতো না। বদরুল চাপাতি বদরুল হতে পেরেছেন প্রশাসন-পুলিশ-দলের অবদানে। ছাত্রলীগ হওয়ার জন্যই বেসরকারি পলিটেকনিক ইনস্টিটিউটের ছাত্রী আফসানাকে হত্যার অভিযোগে অভিযুক্ত তেজগাঁও কলেজ শাখা ছাত্রলীগের নেতা রবিন ও তাঁর বন্ধুদের এখনো কিছু হয়নি। তাঁরা আফসানার পরিবারকে ফোন করে হুমকিও দিচ্ছিলেন বিষয়টি ‘মীমাংসা’ করে ফেলার জন্য। সেই মীমাংসা কি হয়ে গেছে? কী মীমাংসা হয়েছিল তনুর হত্যাকারীদের সঙ্গে যে কোনো বিশ্বাসযোগ্য তদন্তই হতে পারল না? এসব জীবন কি খরচযোগ্য ছিল?নারায়ণগঞ্জ চারুকলা ইনস্টিটিউটের ছাত্রী সীমা বানু সিমি উত্ত্যক্ত করার কারণে ২০০১ সালের ২৩ ডিসেম্বর আত্মহত্যা করেন। ঘটনার ১৫ বছর পার হয়ে গেছে। মামলাটির এখনো চূড়ান্ত নিষ্পত্তি হয়নি। নারীর জীবন সস্তা হয়ে গেছে দেশে? গরিব ও মধ্যবিত্ত কোনো পরিবার কীভাবে ভরসা নিয়ে বাঁচবে? ‘বিচার চাই’ ‘বিচার চাই’ বলে কত চিৎকার করা হয়। ছাত্রসংগঠন করে, মানবাধিকার সংগঠন করে, তনুর মায়েরা রাস্তায় রাস্তায় সভা করে বুকফাটা কান্না করেন; কিছু কি বদলায়?কোনো কোনো ঘটনার বিচার হয় সত্য। যেমন বিশ্বজিৎ হত্যাকারীদের হয়েছে। কারণ, পুরো দেশ সরব হয়ে উঠেছিল। যখন অপরাধী হয় ক্ষমতার সিঁড়ির নিচের দিকের লোক, তখন বিচারের আশা ধিকিধিকি জ্বলতে পারে। বিচারও হতে পারে। আমরা বিচারহীনতা নিয়ে কথা বলি খুব। হিসাবটা কি এমন, অজস্র খুন হতে থাকবে আর অজস্র বিচারও চলতে থাকবে? কিন্তু হত্যাকাণ্ড ঘটার আগেই, নির্যাতন-ধর্ষণ ঘটার আগে কি কিছুই করার নেই? যদি রাজনৈতিক ও প্রশাসনিক ক্ষমতার ছাতা মানুষের মাথার ওপর থাকত, তাহলে এ ধরনের অপরাধের মাত্রা অনেক কমে যেত। কিন্তু যখন ক্ষমতাসীন সংগঠনই হয়ে পড়ে যাবতীয় দুর্বৃত্তের আখড়া, তখন অপরাধ ঘটার হার বাড়বেই।ছাত্রলীগ যে আতঙ্কের নাম হয়ে উঠেছে; তার কারণ এখানে সমবেত শিক্ষার্থীদের শিক্ষাঙ্গনের ভরসা হয়ে ওঠার শিক্ষা দেওয়া হয় না। ক্ষমতার খুঁটি ছাত্রলীগ চালাতে ঊর্ধ্বতন নেতাদের দরকার ‘স্ট্রং ম্যান’। এই ‘স্ট্রং ম্যান’দের খায়েশ, আহ্লাদ, লোভ তো থাকবেই। সেসব হাসিল করায় তারা বাধা মানবে কেন? তারা তো স্ট্রং ম্যান। এভাবেই সাধারণ ছেলেরা তেজস্ক্রিয় সংগঠনের সদস্য হয়ে তেজি বদরুল হয়ে ওঠে। চাপাতি হাতে নেয়। হাতটা বদরুল হলেও চাপাতিটা ক্ষমতার।এত এত অবিচার হয়েছে, তাতে অনেক অনেক বদরুল আশকারা পেয়েছে। এত এত বদরুল পয়দা হয়েছে, অনেক অনেক প্রতিবাদ ও প্রতিরোধ ছাড়া তারা দমবে না। অনেক ভালোর মাঝে এত এত খারাপ ছাত্রলীগার আছে, বড় মাপের শুদ্ধি অভিযান ছাড়া সমাজ নির্ভয় হবে না।আরও পড়ুন:জীবন–সংকটে খাদিজাছাত্রলীগ নেতার হামলায় আহত ছাত্রীর অবস্থা আশঙ্কাজনকইহাতে মন্তব্য প্রদান বন্ধ রয়েছে
14		আশা করি, ক্রিকেটার মোস্তাফিজ আগামীকাল আসবেন কিআনন্দে। কিশোর আলোর তৃতীয় জন্মবার্ষিকীর মেলায়। সকাল আটটায় মোহাম্মদপুরের সেন্ট যোসেফ উচ্চমাধ্যমিক বিদ্যালয় মাঠে। থাকবেন গায়ক তাহসান। থাকবে অনূর্ধ্ব–১৬ মেয়েদের ফুটবলে চ্যাম্পিয়ন দলের অধিনায়ক কৃষ্ণা। তাদের তোমরা জিজ্ঞেস করতে পারো, ভাই মোস্তাফিজ, আপনি কি জিপিএ–ফাইভ পেয়েছিলেন? আমরা জানি, এই প্রশ্ন কেউ সাকিব আল হাসানকে কিংবা মোস্তাফিজকে করে না। সংস্কৃতিমন্ত্রী আসাদুজ্জামান নূর তাঁর বক্তৃতায় সেটা আমাদের জানিয়েছেনও। আবার সংগীতশিল্পী তাহসান ভালো ছাত্র ছিলেন, আমেরিকায় গিয়ে উচ্চশিক্ষা নিয়ে এসেছেন, এখন বিশ্ববিদ্যালয়ে শিক্ষকতাও করেন।আমরা চাই, আমাদের ছেলেমেয়েরা পরীক্ষার ফল ভালো করুক। কিন্তু শুধু পরীক্ষায় ভালো করলেই হয় না, সফল মানুষ হতে হলে তাকে নানা দিক থেকে চৌকস হতে হয়, সে জন্য সে বলবে, ‘আকাশ আমায় শিক্ষা দিল উদার হতে ভাইরে, কর্মী হওয়ার মন্ত্র আমি বায়ুর কাছে পাইরে।’ সে বই পড়বে, নানা ধরনের বই, খেলাধুলা করবে, মাঠে-ঘাটে ছুটে বেড়াবে, পাখির কাছে ফুলের কাছে গিয়ে মনের কথা কইবে, সংস্কৃতির চর্চা করবে, বিতর্ক বক্তৃতা সমাজসেবা সংগঠন করবে। তাহলে সে ভালো ফল করবে, কর্মক্ষেত্রে ভালো করবে, আবার আলোকিত মানুষ হয়ে চারপাশ আলোয় আলোয় ভরে দেবে। বিদেশে ভালো বিশ্ববিদ্যালয়ে ভর্তির সময় শুধু ফল দেখে না, তারা দেখে ছেলে বা মেয়েটি আর কী কী করেছে, বিতর্ক, গান, নাটক, খেলা, সমাজসেবা, সংগঠন।কিন্তু এসবই করতে হবে আনন্দের সঙ্গে। তাই তো কিশোর আলো। মাসের প্রথম সপ্তাহে বের হয়। তাতে চেষ্টা থাকে ছেলেমেয়েদের পড়ার অভ্যাস গড়ে তোলার, আর জগৎটাকে বড় আর মনটাকে উদার করে দেওয়ার। কিন্তু সবকিছুই আনন্দের সঙ্গে। আইনস্টাইন কে, সেটা যেমন কিশোর আলো জানাতে চায়, তেমনি মুক্তিযোদ্ধা শহীদ রুমীর গল্পও আমরা শোনানোর চেষ্টা করি।কিশোর আলো তাই বাংলাদেশের সবচেয়ে জনপ্রিয় ম্যাগাজিন। বাজারে থাকা অন্য যেকোনো ম্যাগাজিনের তুলনায় এর প্রচারসংখ্যা আট-দশ গুণ বেশি। বিশ্বসাহিত্য কেন্দ্রের বইপড়া কর্মসূচির পুরস্কার বিতরণীতে খুব মজা হয়। আমি জিজ্ঞেস করি, কে কে কিশোর আলো পড়ো, উপস্থিত হাজারো কিশোর-কিশোরী একযোগে হাত তোলে। আমি অধ্যাপক আবদুল্লাহ আবু সায়ীদকে বলি, স্যার, দেখুন, আপনার স্বপ্ন সফল করতে আমাদেরও কিছু চেষ্টা আছে, সফলতা আছে।কাল সকাল আটটা থেকে বিকেল পাঁচটা পর্যন্ত সেন্ট যোসেফ বিদ্যালয়ের মাঠে জমবে কিশোর আলোর জন্মদিনের মেলা। শিশু-কিশোরেরা গান করবে, নাচ করবে, সাইক্লিং, অরিগ্যামি, জাদু, পাহাড়ে ওঠা, কসপ্লে, বিটবক্সিং, সিসিমপুর, ফ্লাশমব—কত কিছুই থাকবে। বিখ্যাত শিল্পী বা শিল্পীদলের পরিবেশনা থাকবে। ছোটকাকুর দল নিয়ে থাকবেন ফরিদুর রেজা সাগর, আফজাল হোসেন প্রমুখ। থাকবেন লেখক আহসান হাবীব, ছড়াকার আমীরুল ইসলাম, শিবব্রত বর্মন, তানজিনা হোসেন প্রমুখ। ক্রিকেট-সংগীত-নাটকের তারকারাও আসবেন। থাকবে ব্যান্ডদল শিরোনামহীন, মিনার ও তার দল এবং স্বাগতা-সভ্যতা-সন্ধি৷ ছোট-বড় নানান খেলা থাকবে, থাকবে মজার ছলে প্রতিযোগিতা৷ পুরস্কারও আছে৷কত কত স্টল বসবে! কমিকসের স্টল, কুইজের স্টল, বিজ্ঞানের মজার খেলা। শখের জিনিসের পসরা নিয়ে আসবে বন্ধুরা৷ কিশোরদের নিজেদের খাবারের দোকান থাকবে৷ টেবিল টেনিস টুর্নামেন্ট হবে, হবে মোরগের লড়াই, মার্বেল, খেলনা গাড়ির রেসের মতো মজার খেলাও৷ দিনভর মজা আর মজা।কিআনন্দ কসপ্লেতে বেলা তিনটায় তোমরা সেজে আসতে পারো টিনটিন, সুপারম্যান বা ব্যাটম্যানের মতো কমিক চরিত্র কিংবা রবীন্দ্রনাথ, বেগম রোকেয়া বা আইনস্টাইনের মতো ব্যক্তিত্বের সাজে৷ সকাল সাড়ে আটটায় শুরু হবে স্কুলপড়ুয়া শিক্ষার্থীদের চিত্রাঙ্কন প্রতিযোগিতা৷ চলে এসো তোমার আঁকার সরঞ্জাম নিয়ে৷ খেলনা গাড়ির রেসে অংশ নিতে হলে তোমার গাড়িটি নিয়ে আসতে হবে বেলা দুইটায়৷ এমন নানা কিছু অপেক্ষা করছে তোমার জন্য৷ কিআনন্দ উৎসব সবার জন্য উন্মুক্ত।আমি তো কাল শুধু রবীন্দ্রনাথের কবিতা মনে মনে বলতে থাকব, কী আনন্দ কী আনন্দ কী আনন্দ, দিবারাত্রি নাচে মুক্তি নাচে বন্ধ। সে তরঙ্গে ছুটি রঙ্গে পাছে পাছে। আমি সবার পেছনে ছুটতে থাকব। আমি সবাইকে ডেকে ডেকে বলব, এই দেখুন ছেলেমেয়েদের, এরা পরীক্ষার ফলও ভালো করে, আবার খেলার মাঠে, কিংবা গবেষণাগারে ভালো ফল এনে দেয়। এরা একেকটা আলোর প্রদীপ। ওই দেখুন, বাংলাদেশ আলোয় আলোয় ভরে উঠছে।ইহাতে মন্তব্য প্রদান বন্ধ রয়েছে
15		তিরটা নিজেদের দিকেই তাক করছি। বলছি, আমাদের মধ্যে অনেকেই খুব ভালো সাংবাদিকতা করছেন না। করতে পারছেন না।আরও চাঁছাছোলাভাবে বললে, সুসাংবাদিকতা থেকে অনেকে অনেক দূরে। কারণ, একপক্ষীয় বিবরণ আর যা-ই হোক, সাংবাদিকতা নয়।তথ্যকে বিনা চ্যালেঞ্জে পাঠকের সামনে পরিবেশন করা সাংবাদিকতার নীতি অনুমোদন করে না। কিন্তু বাংলাদেশে এই চর্চা দিনের পর দিন লক্ষ করা যাচ্ছে। কথিত ক্রসফায়ার, বন্দুকযুদ্ধ, গুলিবিনিময় সম্পর্কে গা-ছাড়াভাবে সংবাদ পরিবেশনের একটা প্রবণতা দেখা যাচ্ছে।আইনশৃঙ্খলা রক্ষাকারী বাহিনী যেভাবে বলছে, সাংবাদিকদের অনেকে মাছি মারা কেরানির মতো ঘটনার বিবরণ সেভাবেই তুলে ধরছেন। স্থান-কাল-পাত্র ছাড়া গল্প এক। পরিণতিও এক। ব্যাপারটা যেন ডাল-ভাত। সব জেনে-শুনে-বুঝে বিচারবহির্ভূত হত্যাকাণ্ডকে মেনে নেওয়ার মতো একটা পরিস্থিতি সাংবাদিকদের মধ্যে সৃষ্টি হয়েছে। যেন ধরেই নেওয়া হয়েছে, ক্রসফায়ার চলছে, চলবে। এ নিয়ে আর কিছু করার নেই। তাই সংবাদ পরিবেশনে যত অযত্ন, দায়িত্বহীনতা!অবস্থাদৃষ্টে মনে হয়, ক্রসফায়ারের সংবাদ পরিবেশনের মতো সহজ কাজটি বোধ হয় আর নেই। গল্প তো মুখস্থই। সংবাদ লেখার ছকও মাথায় সাজানো। পুলিশ-র‍্যাবের বক্তব্য পেলেই হয়। ব্যস, মুহূর্তের মধ্যে সংবাদ তৈরি। কোনো প্রশ্ন নেই। কোনো সন্দেহ নেই। যেনতেনভাবে পত্রিকার এক কোণে ছেপে দিলেই কাজ শেষ। কত্ত সহজ সাংবাদিকতা!সাংবাদিকেরা বেশ কৌশলী। লোকে কি-না-কি বলে! সমালোচিত হওয়ার সুযোগ আছে কি না—এসব ভাবনা মাথায় থাকে। সমালোচনার সুযোগ দেওয়া যাবে না। তাই আত্মরক্ষার একটা কায়দা বের করা হয়েছে। কথিত ক্রসফায়ার, বন্দুকযুদ্ধ, গুলিবিনিময়—এসব শব্দকে বিশেষ বন্ধনীতে আটকে দেওয়া হয়। এভাবেই শেষ করা হয় সাংবাদিকতার দায়-দায়িত্ব। ‘ক্রসফায়ার’, ‘বন্দুকযুদ্ধ’, ‘গুলিবিনিময়’—এভাবে লিখলে কজন পাঠক এর মানে বোঝে, তা কি কখনো যাচাই করা হয়েছে? শব্দটিকে এভাবে বিশেষায়িত করে কী বোঝানো হচ্ছে, আর পাঠকই-বা কী বোঝেন, তা নিয়ে খুব কমই চিন্তাভাবনা হয়।বিচারবহির্ভূত হত্যাকাণ্ডের খবর পরিবেশনের ক্ষেত্রে বাংলাদেশের সাংবাদিকতা সামগ্রিকভাবে ব্যর্থ বলে প্রতীয়মান হয়। কোট-আনকোট, দাবি, ভাষ্য—এসব কৌশল দিয়ে পার পাওয়ার উপায় কি সাংবাদিকদের আছে? এ নিয়ে ভাবতে হবে।বিচারবহির্ভূত হত্যাকাণ্ডের খবরগুলো পড়লেই বোঝা যায়, সাংবাদিকেরা তথ্য সংগ্রহের সময় যথেষ্ট প্রশ্ন করেন না। নিবিড় অনুসন্ধান তো দূরস্থ!বিচারবহির্ভূত হত্যাকাণ্ডের প্রতিবেদনে ভুক্তভোগী থাকে বরাবরই প্রান্তিক। আইনশৃঙ্খলা রক্ষাকারী বাহিনীর তথ্যের ভিত্তিতে সাংবাদিকেরা নিহত ব্যক্তির কথিত সব অপরাধের পুঙ্খানুপুঙ্খ বিবরণ দেন। যথারীতি বিবরণে থাকে আইনশৃঙ্খলা রক্ষাকারী বাহিনীর কথিত ভয়ংকর বিপদের মুখোমুখি হওয়া এবং তারপর আত্মরক্ষার্থে গুলি ছোড়ার কাহিনি। বিবরণ পড়ে পাঠকের মনে হয়, ‘উচিত সাজাই হয়েছে।’অন্যদিকে, নিহত ব্যক্তির স্বজনদের বক্তব্য প্রতিবেদনে তেমন আসে না। যা আসে, তা দায়সারা গোছের। সাংবাদিকতার জন্য এই প্রবণতা এক অশনিসংকেত। এটা সাংবাদিকতার নীতির বরখেলাপ। পাঠকের সঙ্গে প্রতারণা। একই সঙ্গে ভুক্তভোগীর প্রতি অবিচারও।দেশে আইন-আদালত আছে। অপরাধীর বিচার করা আদালতের কাজ। কিন্তু আদালতের বাইরে সন্দেহভাজন ব্যক্তির বিচার ও সাজা কার্যকর কোনোভাবেই গ্রহণযোগ্য নয়। এটা বেআইনি, ন্যায়বিচারের চরম লঙ্ঘন।বিচারবহির্ভূত হত্যাকাণ্ডের খবর পরিবেশন করতে গিয়ে পেশার সুবাদে সাংবাদিকেরাও অপরাধী হয়ে যাচ্ছেন। সব বোঝার পরও প্রশ্ন না তোলা তো অপরাধেরই শামিল।কথিত ক্রসফায়ারের পর সংবাদমাধ্যমে যথারীতি খবর আসে। সাংবাদিক ভাবেন, খবর ছাপা হয়েছে, তাঁর দায়িত্ব শেষ। এটা পেশার সঙ্গে প্রতারণা। পলায়নপর এই প্রবণতার মাধ্যমে সাংবাদিকতা নিজেই ক্রসফায়ারে পড়ছে। এ থেকে পরিত্রাণের উপায় সাংবাদিকদের হাতেই।সাংবাদিকদের প্রশ্ন তুলতে হবে, অভিযান কেন রাতেই হয়? সন্দেহভাজন আসামিকে সঙ্গে নিয়েই কেন অভিযানে যেতে হয়? অভিযানে কেন শুধু আটক ব্যক্তিই হতাহত হন? কথিত ওত পেতে থাকা হামলাকারীরা কেন ধরাশায়ী হয় না? সম্ভাব্য হামলার বিষয়টি বিবেচনায় নিয়ে অভিযানকালে আইনশৃঙ্খলা রক্ষাকারী বাহিনী কেন যথেষ্ট প্রস্তুতি ও সতর্কতামূলক ব্যবস্থা নেয় না?এসব প্রশ্নের উত্তর অনুসন্ধান করা সাংবাদিকদের অবশ্যকর্তব্য। সত্য উন্মোচন তাঁদের পেশাগত দায়িত্ব।সাইফুল সামিন: সাংবাদিকsaiful.samin@yahoo.comইহাতে মন্তব্য প্রদান বন্ধ রয়েছে
16		আমার স্ত্রী শীলা আহমেদকে চেনেন অনেকে। আগুনের পরশমণি আর আজ রবিবার-এর সময় সে ছিল মিষ্টি এক কিশোরী। এখন সে মধ্য তিরিশের নারী। কিছু জিনিস তবু বদলায়নি তার। এখনো সে ভূত, অন্ধকার আর পোকামাকড় ভয় পায়। রক্তপাত, নৃশংসতা বা কদর্যতার কথা শুনতে পারে না। বানানো গল্পের অ্যাকশন ছবি, তাও সহ্য করতে পারে না। এমন নরম হৃদয়ের মেয়েটি সেদিন অফিস থেকে বাড়ি ফেরে গম্ভীর হয়ে। ইউএসএইডর একটি প্রকল্পের অর্থনীতিবিদ হিসেবে সে কাজ করছে কয়েক বছর ধরে। কিন্তু অফিসের গাম্ভীর্য কখনো বাড়িতে বয়ে নিয়ে আসে না। আজ সে গম্ভীর কেন? কারণ, আজ একজন অমানুষের নৃশংসতার কথা শুনে এসেছে। রাস্তার পাগলা কুকুরকে যেভাবে পিটিয়ে মারে মানুষ, সেই অমানুষ তারচেয়েও শতগুণ নৃশংসতায় চাপাতি দিয়ে কুপিয়েছে এক তরুণীকে। শীলা আমাকে তার ফালি ফালি হয়ে যাওয়া মাথার ছবিটির কথা বলে! কোপ খেয়ে কুঁকড়ে গোল হয়ে বাঁচার চেষ্টার কথা বলে। রক্তে ভেসে যাওয়া মুখের কথা বলে। অমানুষটাকে চিনি না আমি, সে আমার ছাত্র না, এমনকি আমার বিশ্ববিদ্যালয়েরও কেউ না। কিন্তু তবু কেন মনে হয়, কিছু কি করার ছিল আমার, কিছু কি করার আছে। আমি শীলাকে সান্ত্বনা দেওয়ার জন্যই হয়তো বলি: ভালো হয়েছে তাকে পিটিয়েছে মানুষ! আমার কথা তেমন স্পর্শ করে না তাকে। সে বরং স্থিরকণ্ঠে বলে: তাকে সেখানেই মেরে ফেলা উচিত ছিল! আমি চমকে যাই। বিশ বছর ধরে চিনি তাকে। শান্ত জলাশয়ের মতো হৃদয় তার। কতটা আক্ষেপে, কী যন্ত্রণায় তার মতো একটা মেয়ে বলতে পারে এমন কঠিন কথা! হায় রে বদরুল! সে কি শুধু খাদিজার মাথা কুপিয়েছে! সারা দেশে কত মানুষের মস্তিষ্ক আর হৃদয় কুপিয়ে ফালা ফালা করেছে সে! কত মানুষের বুকে জ্বালিয়েছে অক্ষম আগুনের শিখা! এই বদরুলের কি বিচার হবে? তার বিচার কি সম্ভব এই নশ্বর ভুবনে? ফাঁসি বা ফায়ারিং স্কোয়াড কিছুই কি হতে পারে তার উপযুক্ত শাস্তি! মোবাইল ফোনের ক্যামেরায় ছবি আছে, ফেসবুকে অভিযোগ আর অভিশাপ আছে, শিয়ালের চেয়ে শতগুণ ধূর্ত হিসাব-নিকাশ আছে। বদরুলের তাই কিছু শাস্তি হবে হয়তো। কিন্তু বদরুলের কারিগরদের? তাদের কি শাস্তি হবে কোনো? বদরুলদের তৈরির কারখানা কি বন্ধ হবে কখনো?২. আমরা ভাবতে চাই না কিছু জিনিস। কিন্তু এটি তো সত্যি বদরুল পশু হয়ে জন্ম নেয়নি। তার বাবা-মা হাতে চাপাতি তুলে নেওয়ার জন্য তাকে বিশ্ববিদ্যালয়ে পাঠায়নি। যেকোনো বদরুলের বাবা-মা সন্তানকে কষ্ট করে শিক্ষিত করে। আশা করে, সম্মান আর স্বাচ্ছন্দ্যের জীবন হবে তাদের। চাপাতি বদরুলকে তাহলে জন্ম দিল কে? আমরা চট করে ছাত্রলীগের দোষ খুঁজি। বিএনপি আমলে চাপাতি বা বন্দুকের দোষ দিই ছাত্রদলকে। তারা এক পক্ষ অন্য পক্ষকে মেরে ফেলে, হিসাব না মিললে নিজেরা নিজেদের মারে। রক্তে খুনের নেশা গাঢ় হয়ে উঠলে একসময় চাপাতি হাতে ঝাঁপিয়ে পড়ে খাদিজার মতো অন্য কারও ওপর। ক্ষমতাকালে তাদের আছে ছাত্রলীগ বা ছাত্রদলের তকমা। এই তকমার জোরে সাহস বাড়ে তাদের, এর জোরে বেঁচে যায় তারা। ছাত্রলীগ বা ছাত্রদলের দোষ তো তাই দেবই আমরা। কিন্তু দোষ কি শুধু বদরুল বা বদরুলের ছাত্রসংগঠনের? দোষ কি ‘চাপাতি বদরুল’দের মাতৃজঠরের নয়? যেখানে সে জন্মে আর ক্রমেই আরও দানবীয় হয়ে ওঠে, সেই কারখানার নয়? বদরুলের জন্ম যে কারখানায় তার নাম রাজনীতি। এই রাজনীতি সিপিবি বা বাম মোর্চার রাজনীতি নয়। এটা আওয়ামী লীগ-বিএনপির নিয়মতান্ত্রিক রাজনীতিও নয়। এই রাজনীতি নোংরা কৌশলের রাজনীতি।৩. ক্ষমতার রাজনীতির কুশীলবেরা জানে র্যাব, পুলিশ, গোয়েন্দা, বিজিবি দিয়েও সব সময় টিকে থাকা যায় না ক্ষমতায়। কখন মানুষের বিদ্রোহ হয়। সবচেয়ে আগে বিদ্রোহ করে তরুণ সমাজ, ছাত্রসমাজ। একবার জেগে উঠতে পারলে বন্দুক, ক্রসফায়ার, গুম, হুমকি কিছুই দমাতে পারে না এদের। ক্ষমতা পাকা রাখতে আর ক্ষমতা বজায় রাখতে তাই প্রথমেই গলা টিপে ধরতে হয় এদের। হুমকিটা বিশ্বাসযোগ্য রাখতে মাঝে মাঝে দু-একটা খুন-জখম করতে হয়। শিক্ষাঙ্গনে ঢুকে পুলিশ গোয়েন্দার পক্ষে খুন-জখম করা সম্ভব না। সম্ভব সাধারণ ছাত্রসমাজেরই কিছু সার্বক্ষণিক সহপাঠীর পক্ষে। সম্ভব ছাত্র নামধারী কিছু মার্সেনারি বা ভাড়াটে সৈনিক বা লাঠিয়ালের পক্ষে। বদরুলদের জন্ম এই কুৎসিত প্রয়োজন থেকেই। একটু টাকা, একটু আরাম, একটু ভোগবিলাসের লোভে এরা হয়ে ওঠে ক্ষমতার লাঠিয়াল। এরা জানে শিক্ষককে অপদস্থ করলে, সহপাঠীর ওপর চড়াও হলে, প্রতিপক্ষকে মেরে ফেললে সমস্যা নেই। এরা জানে ছাত্রাবাসে আসন করায়ত্ত করে রাখলে, টেন্ডারে বখরা নিলে, ব্যবসায় জোর করে চাঁদা তুললেও কোনো সমস্যা নেই। তাদের বিরুদ্ধে মামলা দেওয়ার কারও সাহস নেই, মামলা হলে জামিন ঠেকানোর কেউ নেই, জামিন হলে সাক্ষী দেওয়ার লোক নেই, মামলার পাহাড় জমে গেলে তাকে ঠেকানোর আর কেউ নেই! যত সে বেপরোয়া লাঠিয়াল, ততই তার কদর, ততই সে বড় ছাত্রনেতা! কিন্তু তাকে নেতা বানায় ছাত্ররা নয়, ছাত্রলীগও নয়। বানায় সে বা ছাত্রলীগ, যাদের লাঠিয়াল সেই কারিগরেরাই। এই কারিগরেরাই সাজায় পুলিশ-গোয়েন্দা, আইন-আদালত। এদের প্রশ্রয়েই দিনে দিনে বেসামাল আর বেপরোয়া হয়ে ওঠে এদের লাঠিয়াল আর পাহারাদার। একদিন এদের চোখ পড়ে অন্যের জমি, অন্যের টাকা, অন্য নারীর দিকে। কখনো বঞ্চিত হলে এদের কোপ নেমে আসে খাদিজাদের ওপর। এই গল্পের শেষ নেই। কার বিচার চাইব আমরা? সবচেয়ে সহজ শুধু বদরুলদের বিচার চাওয়া। বদরুলের কপাল খারাপ তার পাপের অকাট্য স্থিরচিত্র আর ভিডিও আছে, হাতেনাতে ধরা পড়েছে সে। কয়েক বছর আগে খাদিজাকেই উত্ত্যক্ত করতে গিয়ে সে পিটুনি খেয়েছিল আশপাশের মানুষের কাছে। সে উল্টো তাদের বিরুদ্ধে মামলা দিয়েছে জামায়াত-শিবির নাম দিয়ে। তার গল্পে বিভোর হয়ে কলাম লেখা হয়েছে, তার পক্ষে মিছিল হয়েছে, তাকে আরও বড় নেতা বানানো হয়েছে। এবার তার কপাল সত্যিই পুড়েছে। মোবাইল ফোনে তার উন্মত্ততার ছবি না তোলা থাকলে বলা যেত খাদিজাকে আসলে জামায়াত-শিবির মেরেছে। জনতার হাতে ধরা না পড়লে সে পালিয়ে যেতে পারত অন্য বহু খুনির মতো। এখন এসব আর সম্ভব নয়। তার এখন কিছু করার নেই। বিশ্বজিতের খুনিদের মতো শাস্তির রায় পেতে হবে তাকে। বিশ্বজিতের খুনিদের হুকুমদাতা (যারা সেদিন তৎকালীন স্বরাষ্ট্রমন্ত্রীর নির্দেশে রাজপথে নেমেছিল আন্দোলন প্রতিরোধ করতে) বা তাদের নেপথ্য নির্মাতাদের কোনো সমস্যা হয়নি তাতে। তাঁরা আইনের শাসন আর দলনিরপেক্ষ বিচার করার একটা উদাহরণ পেয়েই নানাভাবে গর্ব করেছেন। বদরুলের ক্ষেত্রেও তাই হয়তো হবে। ৪. আমরা তবু বদরুলের বিচার চাই। দ্রুত, কঠোর এবং দৃষ্টান্তমূলক শাস্তি চাই। সেটা হয়তো হবে। হয়তো ছাত্রলীগও আরও কিছু গালমন্দ শুনবে। কিন্তু এটুকুই শুধু হবে আমাদের সান্ত্বনা। কারণ আমরা জানি বদরুলের মতো পশুদের তৈরির কারখানা থেকে যাবে এই পোড়া দেশে। সেই কারখানার মালিকদের বন্দনাও চলতে থাকবে। নতুন বদরুল তৈরি হবে। আমরা বহু খাদিজা, বহু সনিকে রক্ষা করতে পারিনি। পারিনি আবুবকর বা জুবায়েরদের রক্ষা করতেও। দানব বানানোর কারখানা বন্ধ না হলে ভবিষ্যতেও পারব না।আসিফ নজরুল: অধ্যাপক, আইন বিভাগ, ঢাকা বিশ্ববিদ্যালয়।ইহাতে মন্তব্য প্রদান বন্ধ রয়েছে
17		কোনো ব্যক্তির মৃত্যুর পর দেহ সমাহিত করতে হয়। এটা মুসলমান, খ্রিষ্টান, ইহুদিসহ অনেক ধর্মের বিধান। আর কবর দিতে প্রয়োজন জমির। আমাদের ১৬ কোটি মানুষের দেশটি প্রয়োজনের তুলনায় খুবই ছোট। সে জন্যই আমরা ধরে রাখতে পারছি না বনভূমি, কৃষিজমি এমনকি খাল-বিল, খেলার মাঠ, নদীনালা। এমনকি শিল্পসহ গুরুত্বপূর্ণ স্থাপনা নির্মাণের জন্যও জমির সংস্থান করা দিন দিন কঠিন হয়ে পড়ছে। তেমনি কঠিন হয়ে পড়েছে কবরের জমির সংস্থানও। বিশেষ করে ঢাকা মহানগরীতে এ সংকট ইদানীং প্রকট রূপ নিয়েছে। এখানে বসবাসকারী কেউ মারা গেলে কাউকে মফস্বলের পুরোনো ঠিকানায় নেওয়া হয়। তবে সে প্রবণতায়ও ভাটা পড়েছে। পুরোনো ঠিকানার সঙ্গে সংযোগ হারিয়ে ফেলছেন অনেকে। তাই মৃত্যুর পর ঢাকাতেই তাঁদের কবর দিতে হয়। ঢাকায় কবরস্থান–সংকটের বিষয়টি কারও অজানা নয়। এ সংকট দূরীকরণে রায়ের বাজারে প্রায় ৮০ হাজার প্লটের একটি কবরস্থান সম্প্রতি চালু হয়েছে। কিন্তু এতেও কি হবে?২০১৩ সালের জুন মাসে ঢাকার একটি ইংরেজি দৈনিকে বাংলাদেশ পরিবেশ আন্দোলনের একজন মুখপাত্র বলেছিলেন, ১ লাখ জনসংখ্যা–অধ্যুষিত স্থানের জন্য ৩০ থেকে ৪০ একর কবরের জমি থাকতে হয়। সে বিবেচনায় তখনকার হিসাবেই ঢাকায় কবরস্থানের মোট আয়তন হওয়া উচিত প্রায় সাড়ে পাঁচ হাজার একর। আর রায়ের বাজার যুক্ত হয়েও আমাদের দুটি সিটি করপোরেশনের আওতায় আছে ২৩২ একরের ৭টি কবরস্থান। অবশ্য সামরিক বাহিনীর একটি নিজস্ব কবরস্থান রয়েছে। আর আছে কয়েকটি ব্যক্তিগত কবরস্থানও। অবশ্য একটি পরিকল্পিত নগরীর হিসাব-নিকাশ মেনে আমাদের রাস্তাঘাট, পার্ক, খেলার মাঠ, লেক—এগুলোর কিছুই নেই। সুতরাং কবরস্থানও থাকবে না, এটাই স্বাভাবিক।তবে এ ধরনের প্রকট সমস্যার মধ্যেও সিটি করপোরেশন থেকে নেওয়া কবরের প্লট নিয়ে কেমন জমিদারি চলছে, সম্প্রতি তার একটি ক্ষুদ্র চিত্র এসেছে ঢাকার একটি বাংলা দৈনিকে। জানা যায়, বনানী কবরস্থানে জনৈক শিল্পপতি ও সাবেক আইনপ্রণেতা ২৬টি প্লট কিনে রেখেছেন ১৯৯৭-৯৮ সালে। এর মধ্যে দাফন হয়েছে দুটিতে। প্লটগুলো ঘিরে সীমানাদেয়ালে তিনি ব্যক্তিগত কবরস্থান কথাটিও লিখে রেখেছিলেন। ব্যবস্থাপকদের তৎপরতায় এখনো তাঁর নামটি আছে; বাদ গেছে ‘ব্যক্তিগত’ শব্দটি। কেনার সময় তাঁর ব্যয় হয় ৩০ লাখ টাকার মতো। জানা যায়, অগ্রিম সংরক্ষণ করা এসব কবরের এখন গোপনীয় দর প্রতিটির ৬০ থেকে ৭০ লাখ টাকা।একইভাবে  আরেক শিল্পপতি পরিবারের ৪৫টি কবর কেনা আছে। ওই পরিবারের কয়েকজন সদস্য ১৯৯৮-৯৯ সালে ওই সব প্লট কিনে নেন। এ পর্যন্ত আটটি প্লটে দাফন হয়েছে। এ রকম বেশিসংখ্যক প্লটের মালিক আরও কেউ কেউ থাকতে পারেন। এখন অবশ্য সিটি করপোরেশনগুলো কবরের প্লট বিক্রি করছে না। তবে বড় অঙ্কের ফি দিয়ে ১০, ১৫, ২০ বছর মেয়াদি সংরক্ষণের অনুমতি দেওয়া হয় কোনো কোনো ক্ষেত্রে। তবে কোনো কোনো পরিবারের সদস্যদের বরাবরে একটি কবরস্থানে এতগুলো প্লট বিক্রি করে দেওয়া হয়েছিল কোন যুক্তিতে, বোধগম্য নয়। কোনো নিয়ম বা নীতিমালা না থাকুক, স্বাভাবিক বিচারবুদ্ধি তো থাকার কথা। বনানী রাজধানীর একটি অভিজাত এলাকা। তেমনিভাবে এখানকার কবরস্থানটিরও রয়েছে আভিজাত্য। সে আভিজাত্যে এত বড় ভাগ বসাল মোটে দুটো পরিবার। তা-ও নামমাত্র মূল্য দিয়ে। এখানে তারা বংশানুক্রমে সমাহিত হওয়ার বাসনায় তা করেছে সিটি করপোরেশনের ‘বদান্যতায়’। বন্ধুবান্ধব বা পরিচিতজন কেউ ‘উপহার’ হিসেবে দিতে পারবেন কবরের জমি।সৌদি আরবে এখন কোনো কবর সংরক্ষণ ও চিহ্নিত করা হয় না। এমনকি বাদশাহর কবরও নয়। তা সত্ত্বেও এ দেশের ধনিকশ্রেণির কেউ কেউ যদি তা করতে চান, ব্যক্তিগতভাবে জমি কিনে করার সুযোগ রয়েছে। তবে সারা দেশে যেভাবে ব্যবহারযোগ্য জমির পরিমাণ কমে যাচ্ছে, সেখানে ভবিষ্যৎ প্রজন্মের কথা বিবেচনা করে গোটা দেশে কবর সংরক্ষণ বন্ধ করার বিষয়টি সরকারের বিবেচনায় নেওয়ার সময় এসেছে। শহরাঞ্চলগুলোতে তো বটেই। নগর ও শহরবাসীর গৃহস্থালি বর্জ্য নিষ্কাশনের উপযুক্ত স্থানও পাওয়া যায় না। যেখানেই ফেলার ব্যবস্থা করা হয়, প্রতিবাদ-প্রতিরোধ আসে স্থানীয় লোকজনের কাছ থেকে। এ বিষয়ে নগরপিতারা যেমন অসহায়, তেমনি দোষ দেওয়া যাবে না প্রতিবাদী ব্যক্তিদেরও।আর বর্জ্য ফেলার স্থানগুলোও অনেক ক্ষেত্রে আপত্তিকর। বেশ কিছু বর্জ্য তুরাগতীরের কিছু অংশেও ফেলা হচ্ছে। এতে  তীর ভরাট ও নদীদূষণ—দুটি ‘কাজই’ আপনা থেকে হয়ে চলছে। আপত্তি করা যায়। তখন বলা হবে, কোথায় ফেলব? আসলেই তো তাই। আমাদের পরিচ্ছন্ন পরিবেশ দিতে এগুলো আবাসিক এলাকা থেকে এনে ফেলা হচ্ছে কতগুলো স্থানে। আর এত নির্দোষ স্থান সিটি করপোরেশন কিংবা পৌরসভাগুলো পাবে কোথায়? তারাও তো গুরুতর সমস্যায় রয়েছে। অথচ আবর্জনা পরিষ্কার করতেই হবে। বিষয়টি আলোচনায় এল জমির প্রাপ্যতা সম্পর্কে ক্রমবর্ধমান সংকটের সমস্যা নজরে আনতে। কবরস্থানের জমিও একইভাবে প্রাসঙ্গিক। রায়ের বাজারে নতুন বড় কবরস্থান করতে যে ৯৫ একর জমি অধিগ্রহণ করা হয়েছে, তা-ও তো ব্যক্তিমালিকানায় ছিল। তাঁরা তো হারালেন ভূমি। ক্ষতিপূরণ হয়তো পেয়েছেন সরকারি দরে। আর তা পেতে ঘাটে ঘাটে খেসারতও দেওয়ার কথা অনেকেরই। আমাদের শাসনব্যবস্থায় আমরা এখনো এ ক্ষেত্রে শৃঙ্খলা আনতে পারিনি। করদাতা জনগণের টাকায় সৃষ্ট সুযোগ-সুবিধার বড় অংশীদার সমাজের উচ্চবিত্তরা। এখন দেখছি কবরস্থানেও তাঁদের কারও কারও কর্তৃত্ব সৃষ্টি হয়েছে।আমাদের নগর পরিচালকদের অদূরদর্শিতায় এ জমি বুভুক্ষু রাজধানীতে কবর সংরক্ষণের ব্যবস্থা চলছিল দীর্ঘকাল। ঢাকা সিটি করপোরেশনগুলোর আওতায় নতুন চালু হওয়া রায়ের বাজার ছাড়া যে কবরস্থানগুলো আছে, তার পরিমাণ, প্লটের সংখ্যা আর প্রকৃতি এ আলোচনার সহায়ক হতে পারে।জুরাইন: ১৭.২৬ একর, স্থায়ী কবর ২৬৯৪, অস্থায়ী কবর ৪১০০০ (ঢাকা দক্ষিণ)আজিমপুর: ২৭.০০ একর, স্থায়ী কবর ৬৫০০, অস্থায়ী কবর ৩০০০০মিরপুর শহীদ বুদ্ধিজীবী কবরস্থান: ৬৫.০০ একর, স্থায়ী কবর ৩০০০০, অস্থায়ী কবর ৬১০০০ (ঢাকা উত্তর)বনানী: ১০.০০ একর, স্থায়ী কবর ৭৫১৪, অস্থায়ী কবর ৪৫০০উত্তরা ৪ নম্বর সেক্টর: ১.১০ একর, স্থায়ী কবর ৮৪, অস্থায়ী কবর ৫৮০উত্তরা ১২ নম্বর সেক্টর: ৬ একর, অস্থায়ী কবর ২৫০০ওপরের তথ্যগুলো বিভিন্ন সময়ের বিভিন্ন সংবাদপত্র থেকে সংগৃহীত। কিছু ভুলভ্রান্তি থাকতে পারে। তবে মোটা দাগে বিষয়টি এমনই। তাহলে দেখা যাচ্ছে, বিভিন্ন কবরস্থানে ইতিমধ্যে অনেক প্লট স্থায়ী বরাদ্দ দেওয়া হয়েছে। বনানী তো মনে হয় করা হয়েছে স্থায়ীভাবে বরাদ্দ দেওয়ার জন্যই। আর তা দেওয়াও হয়েছে বিবেচনাহীনভাবে। যেসব স্থায়ী প্লট এখনো খালি রয়েছে, সেগুলো নিয়ে সিটি করপোরেশনগুলো ও সরকার নতুনভাবে বিবেচনা করতে পারে। এ মহানগরীতে জাতীয় জীবনে অতি গুরুত্বপূর্ণ অবদানজনিত কারণে কোনো ব্যক্তির কবর স্থায়ী সংরক্ষণের অনুমতি দেওয়া যেতে পারে। আর অন্য সবাইকে একই কাতারে নিয়ে আসা উচিত। যেসব স্থায়ীভাবে বরাদ্দ দেওয়া আছে, অথচ ব্যবহার হয়নি, এর বরাদ্দ বাতিলের প্রস্তাবও অযৌক্তিক হবে না। সরকার চাইলে প্রয়োজন বিবেচিত হলে আইনও করা যায়। চিরস্থায়ী বন্দোবস্ত দেওয়া জমিদারিপ্রথা আইন করে বাতিল করা হয়েছে। আর বংশানুক্রমিক ব্যবহারের জন্য রাজধানীর কবরগুলো কিছু সুবিধাভোগী ব্যক্তির হাতে থাকবে, এমনটা হতে পারে না। অস্থায়ী সংরক্ষণব্যবস্থাও পাঁচ বছরের বেশি না হওয়াই সংগত। যানবাহন চলাচল, ফুটপাত, গাড়ি পার্কিং, খাল-বিল, নদীনালা দখল, কোথাও আমরা শৃঙ্খলা প্রতিষ্ঠা করতে পারিনি। মৃত্যুর পর মানুষের স্থায়ী নিবাস কবর। সে কবরে মৃত ব্যক্তিদের মধ্যে কোনো বিরোধ আর ভেদাভেদ নেই। তবে যাঁকে কবর দেওয়া হবে, তাঁকে আভিজাত্য দিতে স্বজনদের এ প্রচেষ্টা কী ফল দেবে? বরং নগরের অন্য বাসিন্দাদের বঞ্চনার অভিশাপ ও গ্লানি বহন করতে হবে তাঁদের।আলী ইমাম মজুমদার: সাবেক মন্ত্রিপরিষদ সচিব।majumder234@yahoo.comইহাতে মন্তব্য প্রদান বন্ধ রয়েছে
18		গত ২৯ সেপ্টেম্বর শিশু অধিকার সপ্তাহের সূচনা হয়। ৩০ সেপ্টেম্বর পালিত হয় কন্যাশিশু দিবস। এ উপলক্ষে মহিলা ও শিশুবিষয়ক মন্ত্রণালয়সহ বিভিন্ন সংগঠন নানা অনুষ্ঠানের আয়োজন করে। শিশু অধিকার সপ্তাহ ও কন্যাশিশু দিবসের উদ্দেশ্য হলো, শিশুদের ব্যাপারে যেন আমরা যত্নবান হই, তারা যেন কোনো বঞ্চনা বা অবহেলার শিকার না হয়, সে জন্য সবাইকে সচেতন করা। লিঙ্গবৈষম্য রোধে ২০০০ সাল থেকে শিশু অধিকার সপ্তাহের দ্বিতীয় দিনকে কন্যাশিশু দিবস হিসেবে পালনের ঘোষণা দেওয়া হয়। তারপর থেকে প্রতিবছরই কন্যাশিশু দিবস পালিত হয়ে আসছে। কিন্তু যে লক্ষ্য বা উদ্দেশ্যে দিবসটি পালিত হয়, সেই উদ্দেশ্য কি আদৌ পূরণ হচ্ছে? আসলেই কেমন আছে আমাদের কন্যাশিশুরা?চাঁদপুরের আট বছরের শিশু জান্নাতুল ফেরদৌসকে তার দরিদ্র বাবা-মা এক বছর আগে গাজীপুরের জয়দেবপুরের একটি বাড়িতে কাজ করতে পাঠান। কিন্তু গৃহকর্তা ও গৃহকর্ত্রীর অকথ্য নির্যাতনে জান্নাত এখন ঢাকা মেডিকেল কলেজ হাসপাতালে চিকিৎসাধীন। ওই বাসায় গৃহকর্মী হিসেবে কাজ নেওয়ার পর থেকেই জান্নাতুল ফেরদৌসের ওপর শুরু হয় নির্যাতন। বাসার কাজে সামান্য ত্রুটি হলেই নির্যাতনের মাত্রা বাড়িয়ে দিতেন জান্নাতের গৃহকর্ত্রী ও গৃহকর্তা। তার পুরো শরীর ইলেকট্রিক তার দিয়ে পিটিয়ে ক্ষতবিক্ষত করেছেন তাঁরা। গরম ইস্তিরি দিয়ে ছ্যাঁকা দিয়েছেন মাথার বিভিন্ন জায়গায়। ওই বাড়িতে জান্নাত সারা দিনে মাত্র একবার খাবার পেয়েছে। আর তাকে শুতে হয়েছে বাথরুমে।গৃহকর্ত্রীর অনুমতি না নিয়ে বিস্কুট খেয়েছিল ১০ বছরের গৃহকর্মী সুখী। এ অপরাধে গৃহকর্তা ও তাঁর স্ত্রী মিলে সুখীকে শুধু মারধর করেই ক্ষান্ত হননি, তার মাথা দেয়ালের সঙ্গে বারবার ঠুকিয়ে মারাত্মকভাবে জখম করেন। পরে ঢাকা মেডিকেল কলেজ হাসপাতালে চিকিৎসাধীন অবস্থায় মারা যায় সুখী। ২০১২ সালে নারায়ণগঞ্জের ফতুল্লার জামতলা এলাকায় এ নির্মম ঘটনাটি ঘটে।আট মাসের কন্যাশিশুকে পাশের বাসায় রেখে কাজে গিয়েছিলেন বাবা-মা। ঘণ্টা খানেক পরে তাঁরা জানতে পারেন তাঁর মেয়ের অবস্থা মুমূর্ষু। তাকে ধর্ষণ করা হয়েছে। মাস খানেক আগে গাজীপুরে এ ঘটনা ঘটেছে। বগুড়ার শেরপুর গত শুক্রবার তিন বছর বয়সী এক কন্যাশিশু ধর্ষণের শিকার হয়েছে। খালি বাড়িতে একা পেয়ে তাঁকে ধর্ষণ করা হয়। এই ধর্ষণকারীরা কেউ নাবালক বা কিশোর নন। তাঁরা পূর্ণবয়স্ক ব্যক্তি।গত ৩০ সেপ্টেম্বর প্রথম আলোয় প্রকাশিত প্রতিবেদন অনুযায়ী, গত বছরের জানুয়ারি থেকে এ বছরের জুন পর্যন্ত তিন বছরের নিচে কমপক্ষে ২৪টি শিশু ধর্ষণের শিকার হয়। গত দেড় বছরে ঢাকা, চট্টগ্রাম, নারায়ণগঞ্জ, গাজীপুর, টাঙ্গাইল, ময়মনসিংহ, নেত্রকোনা, জামালপুর, সিলেট, নওগাঁ, নাটোর, বগুড়া, কুষ্টিয়া, চুয়াডাঙ্গা ও বরিশালে এই দুগ্ধপোষ্য শিশুরা ধর্ষণের শিকার হয়েছে।মেয়েশিশুদের দুর্ভোগের এখানেই শেষ নয়। আমাদের দেশের মেয়েরা বাল্যবিবাহের শিকার হচ্ছে। দেশের ৬৬ শতাংশ মেয়েরই বিয়ে হচ্ছে অল্প বয়সে। আমাদের দেশে যত শিশু অপুষ্টিতে ভোগে, তার বেশির ভাগই মেয়ে। ইউনিসেফের তথ্য অনুযায়ী, এক থেকে চার বছরের শিশুদের ক্ষেত্রে ছেলেশিশুদের চেয়ে ৫০ শতাংশ বেশি মেয়েশিশু পুষ্টিহীনতায় ভোগে। পাঁচ বছরের কম বয়সী মেয়েরা ছেলেদের চেয়ে ১১ শতাংশ কম ক্যালরিযুক্ত খাদ্য পায়।এই হচ্ছে আমাদের দেশের কন্যাশিশুদের অবস্থা। ভাবা যায়? হয়তো যায়। কেমন যেন গা-সওয়া হয়ে গেছে কন্যাশিশুদের ওপর এসব নিগ্রহের বিষয়। আমাদের দেশে মনে হয় সবই সম্ভব। কেমন করে বাঁচবে এখানে শিশুরা?সময় হয়েছে কন্যাশিশুদের ওপর এসব বর্বর আচরণের বিরুদ্ধে রুখে দাঁড়ানোর। সে জন্য শুধু রাষ্ট্র বা সরকার নয়, সচেতন হতে হবে গোটা সমাজকে। শুধু দিবস পালনের মধ্যে কার্যক্রম সীমিত রাখলে চলবে না, কন্যাশিশুদের কল্যাণে বাস্তবসম্মত কাজ করতে হবে। দিবসের মর্মটিকে সবার মনের গভীরে কীভাবে পৌঁছে দিতে পারি, তা নিয়ে ভাবা ও কাজ করার সময় এসেছে।রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
19		বিদ্বেষমূলক ও অশালীন মন্তব্য এবং রাষ্ট্রবিরোধী কর্মকাণ্ডকে অপরাধ গণ্য করে সংসদ বিল পাস করেছে। কিন্তু বৈদেশিক অনুদান (স্বেচ্ছাসেবামূলক কার্যক্রম) রেগুলেশন বিলের উদ্দেশ্য তা ছিল না। ১৯৭৮ ও ১৯৮২ সালে দুটি সামরিক শাসনামলে প্রণীত দুটি অধ্যাদেশের মধ্যে সমন্বয় এবং বিদেশি অনুদাননির্ভর এনজিও তদারকিবিষয়ক বিধানাবলি যুগোপযোগী করাই ছিল এর লক্ষ্য। সেদিক থেকে দীর্ঘদিন ফেলে রাখা একটি প্রয়োজনীয় ও শ্রমসাধ্য কাজ সম্পন্ন করেছে সংসদ। সংসদকে এ জন্য ধন্যবাদ জানাই। কিন্তু তারা যেসব অদরকারি ও সন্দেহজনক ধারা যুক্ত করেছে, তা বাতিলের দাবি জানাই।সরকার ও সংসদকে মনে রাখতে হবে, বিশ্বব্যাপী সন্ত্রাসবাদ ও জঙ্গিবাদ দমনে সরকারগুলো প্রতিনিয়ত তাদের জাতীয় আইনে সংশোধনী বা হালনাগাদ করছে, কিন্তু সেখানে দুটি ধারা বা ক্লাব তৈরি হচ্ছে। একটি ক্লাবে জঙ্গিবাদ দমনে সর্বোচ্চ সতর্কতা বজায় রাখা এবং একই সঙ্গে সেটা করতে গিয়ে বাকস্বাধীনতার যাতে সংকোচন না ঘটে, সেই বিষয়ে দেশগুলো সতর্ক আছে। এই ক্লাবের মর্যাদা সবচেয়ে বেশি। আর অন্য ক্লাবে আছে, জঙ্গিবাদ দমন করতে গিয়ে একই সঙ্গে ভিন্নমত দমনে উৎসাহী দেশগুলো। এর আগে আমরা দেশে ‘রাষ্ট্রদ্রোহী’ মামলার হিড়িক দেখেছি। এবার এই বিলে আবার নতুন করে জঙ্গিবাদে সহায়তা ও অর্থায়নের পাশাপাশি ‘রাষ্ট্রবিরোধী কর্মকাণ্ডকেও’ অপরাধ হিসেবে ঘোষণা করা হলো। কিন্তু রাষ্ট্রবিরোধী কর্মকাণ্ড কী, তার ব্যাখ্যা নেই। এখন ভয় হলো এর অপব্যবহারের।গত জুলাইয়ে সংসদীয় স্থায়ী কমিটি এই আইনের বিষয়ে প্রতিবেদন সংসদে পেশ করেছে। শুনলাম, তেমন সংশোধনী ছাড়াই এই বিলটাই পাস হয়েছে। পত্রিকান্তরের বিবরণ পড়ে মনে হয়েছে, কেন এই আইনে বিদ্বেষ ও অশালীন কথা যুক্ত হলো? দুটি বিষয়ই প্রচলিত আইনে আগে থেকেই অপরাধ হিসেবে গণ্য ছিল। সংসদ মোটেই দেশে কোনো নতুন অপরাধ সংজ্ঞায়িত করেনি। সংসদেরই এখতিয়ার আছে এটি করার। যেমন প্রকাশ্যে ধূমপান এখন একটি অপরাধ। আগে তা অপরাধ ছিল না। সংসদ ধূমপানকে শাস্তিযোগ্য করেছে। এখন যেটা দাঁড়াল, সেটা হলো একই অপরাধে দুই রকম শাস্তি তৈরি হলো। দণ্ডবিধিতে এক রকম আর এনজিও আইনে অন্য রকম।দণ্ডবিধিতে কেউ দোষী সাব্যস্ত হলে শাস্তি দিতেন বিচার বিভাগ। এখন এর শাস্তি দেবে সরকারি কর্তৃপক্ষ। প্রধানমন্ত্রীর কার্যালয়ের সচিব চাইলে প্রচলিত আইনে প্রতিকার চাইবেন অথবা নিবন্ধন বাতিল করবেন। এ সিদ্ধান্তের বিরুদ্ধে আপিলও করতে হবে প্রধানমন্ত্রীর কার্যালয়ে। এই বিধানটির সঙ্গে কেন যেন মনে হচ্ছে, এর সঙ্গে বিচারের আগেই বিচার করার সংস্কৃতির যোগসূত্র রয়েছে কি না। প্রচলিত আইনে বিদ্বেষমূলক ও অশালীন মন্তব্যের কোনো সংজ্ঞা নেই। বিশ্বের কোনো দেশেই নেই। প্রতিটি ঘটনা পৃথকভাবে মূল্যায়িত হবে। তবে সেই মূল্যায়ন করবেন স্বাধীন বিচার বিভাগ। এখন যেন মনে হচ্ছে, এনজিও খাতের কার্যক্রমে কোনো ‘অপরাধ’ ঘটলে সেটা আর বিচার বিভাগ দ্বারা হবে না। এটা করবে নির্বাহী বিভাগ। সরকার এখন আর ক্রমাগতভাবে প্রত্যক্ষ ক্ষমতার অধিকারী হতে চাইছে।  শুনেছি, আইন কমিশনের চেয়ারম্যান, সাবেক প্রধান বিচারপতি এ বি এম খায়রুল হক এই আইনের খসড়াসংক্রান্ত দুটি বৈঠকে যোগ দিয়েছিলেন। যখন খসড়া দেখা গেল যে এমন বিধান রাখা হয়েছে, যাতে বলা হয়েছে, পরে আইনের কিছু বিষয়ে পরিবর্তন আনতে হলে সরকারকে তা আর সংসদে পাঠাতে হবে না। নিজেরাই প্রশাসনিক আদেশ দিয়ে করতে পারবে। প্রস্তাবিত সেই বিধানের বিরোধিতা করেছিলেন সাবেক প্রধান বিচারপতি। এমনকি তিনি নাকি বলেছিলেন, তাহলে এমন আইনের কোনো দরকারই নেই!মূল প্রসঙ্গে ফিরি। কোনো এনজিও বা সেখানে কর্তব্যরত কোনো ‘ব্যক্তি’ (বৈদেশিক অনুদান গ্রহণের নিমিত্ত এনজিও-বিষয়ক ব্যুরো কর্তৃক অনুমতিপ্রাপ্ত ব্যক্তি) যদি সভা-সমিতিতে ‘সংবিধান ও সাংবিধানিক প্রতিষ্ঠান’ সম্পর্কে বিদ্বেষমূলক বা ‘অশালীন’ মন্তব্য করেন, তাহলে কি গোটা এনজিওর নিবন্ধন বাতিল হবে? এনজিও এবং ব্যক্তির সংজ্ঞা বিলে আছে। কিন্তু কোনটি, কখন এনজিওর এবং কোনটি, কখন, কীভাবে ব্যক্তির অপরাধ বলে গণ্য হবে, তা বিলে স্পষ্ট নয়। তাহলে আমরা কি এখন থেকে আশঙ্কা করব, এক বা দুজন ব্যক্তির ভুলের কারণে গোটা এনজিও খেসারত দেবে? আমরা বিশ্বাস করি, সেটা সংসদ বা সরকার কারও অভিপ্রায় হতে পারে না। শাস্তি পাবেন অপরাধী। তার দায় কেন সমষ্টি ভোগ করবে? আমরা স্মরণ করতে পারি যে এ-সংক্রান্ত বিলটি সংসদে তোলার পরে বিভিন্ন সময়ে সরকার, সংসদ ও এনজিওগুলো বেশ খোলামেলা ও বিস্তারিত আলোচনা করেছে। এডাব, ব্র্যাক, ব্লাস্ট, বেলা, টিআইবি, আইন ও সালিশ কেন্দ্র, অক্সফাম—এ রকম দেশের শীর্ষস্থানীয় অংশীজনদের সঙ্গে আলোচনা করেই এ আইনের খসড়া প্রস্তুত করা হয়েছিল। ওই সব আলোচনায় অংশগ্রহণকারী অনেকে বিস্মিত হচ্ছেন এই ভেবে যে তাঁদের সঙ্গে আলোচনায় কখনো বাকস্বাধীনতা সংকোচনের বিষয়ে আলোচনা হয়নি। এ বিষয়ে জাতীয় সংসদের আইন মন্ত্রণালয়সংক্রান্ত স্থায়ী কমিটিতে কমিটির সভাপতি সুরঞ্জিত সেনগুপ্ত, প্রধানমন্ত্রীর উপদেষ্টা গওহর রিজভী ও টিআইবির নির্বাহী পরিচালক ইফতেখারুজ্জামানের একত্রে অংশগ্রহণেও এই বিলের বিভিন্ন দিক নিয়ে সৌহার্দ্যপূর্ণ আলোচনা হয়েছে। আর সেটা কিন্তু সংসদ সম্পর্কে ইফতেখারুজ্জামানের আলোচিত মন্তব্যের পরেই হয়েছে। গত বুধবার সংসদে ওই বিলটি পাসের খবর মিডিয়ায় যেভাবে এসেছে, তাতে মনে হচ্ছে, সংসদ টিআইর বাংলাদেশ চ্যাপ্টার-প্রধানের একটি মন্তব্যকে ভুলতে পারেনি, তারা শুধু মনেই রাখেনি, তারা যেন সেটা স্মরণীয় রাখতেই একটি বিশেষ বিধান যুক্ত করেছে। আমি ব্যক্তিগতভাবে খুশি হব, সংসদ থেকে কেউ যদি বলেন যে টিআইবির প্রধানের একটি মন্তব্যকে শাস্তিযোগ্য করতেই ওই বিধান আনা হয়নি। এটা বলা দরকার। কারণ, এভাবে জনমনে কোনো ধারণা তৈরি হতে দেওয়া মহান সংসদের মর্যাদার সঙ্গে যায় না।আবার অতটা সংকীর্ণ করে না ভেবে কেউ যদি একে সুদূরপ্রসারী কোনো চিন্তার ফল বলে দাবি করে বসেন, সেটা আমি অন্তত তর্কের খাতিরে নাকচ করব না। বিরোধী দল নেই। বিদেশি এনজিও যাতে তাদের ভূমিকা আবার পালন করতে না বসে। কারণ, নানা আন্তর্জাতিক চুক্তি ও প্রটোকল, যাতে বিদেশি এনজিওগুলোকে উন্নয়ন অংশীদার হিসেবে মানতেও হচ্ছে। কিন্তু তাদের তরফে কোনো সমালোচনা প্রত্যাশিত নয়। তারা শুধু উন্নয়ন দেবে, পরামর্শ বা নিন্দা-মন্দ নয়।কথা হলো, বাংলাদেশের সংবিধান সুরক্ষার জন্য বিদেশি অনুদানপ্রাপ্ত এনজিও আইনে শাস্তির বিধান ভালো দেখায় না। সাংবিধানিক প্রতিষ্ঠান কী, তার একটা সংজ্ঞা দরকার। বিলে সেটা চোখে পড়ল না। সুপ্রিম কোর্ট সবচেয়ে বড় মর্যাদাসম্পন্ন সাংবিধানিক প্রতিষ্ঠান। তার নিজের মর্যাদা রক্ষায় সংবিধানের ১০৮ অনুচ্ছেদ আছে। এখন যদি দাবি করা হয় কিংবা প্রতীয়মান হয় যে সুপ্রিম কোর্টের মর্যাদা প্রধানমন্ত্রীর কার্যালয় নিয়ন্ত্রিত এনজিও ব্যুরোর মহাপরিচালক দেখবেন, তাহলে সেটা সমীচীন হবে না। সেটা সুপ্রিম কোর্টের জন্য মর্যাদাপূর্ণ ঠেকবে না। বিষয়টি রীতিমতো ক্ষমতার পৃথক্‌করণ নীতির পরিপন্থী।নির্বাচন কমিশনও একটি সাংবিধানিক প্রতিষ্ঠান। বিদেশি অনুদানপ্রাপ্ত বিবিধ এনজিও নির্বাচনব্যবস্থার উন্নয়নে কাজ করছে। এখন কোনো এনজিও যদি ২০১৪ সালের ৫ জানুয়ারির মতো কোনো নির্বাচনের কঠোর সমালোচনা করে, তাহলে কিন্তু ওই বিধান প্রয়োগ করার কথা উঠতে পারে। কারণ, সুষ্ঠু নির্বাচন দিতে অপারগ থাকলেও নির্বাচন কমিশন সম্পর্কে ‘শালীন’ মন্তব্যই করতে হবে, সেটা নিশ্চিত করাই কি আইনসভার অন্যতম লক্ষ্য? আবার কমবেশি বিদেশি অনুদান নিয়ে থাকে, এমন অনেক এনজিও আছে, যারা বিচারবহির্ভূত হত্যাকাণ্ড ও গুমের মতো নানা গুরুত্বপূর্ণ মানবাধিকার ইস্যুতে সোচ্চার থাকছে। তারাও কি ভয় পাবে না? বিশেষ করে স্বরাষ্ট্র মন্ত্রণালয়সহ গোটা মন্ত্রিসভাই কিন্তু ‘সাংবিধানিক প্রতিষ্ঠান’। প্রধানমন্ত্রী ও মন্ত্রিসভা কোনো আইন নয়, সরাসরি সংবিধানের সৃষ্টি। কিছুটা দুঃখজনক হলেও আমরা এতকাল এটাই দেখেছি যে বিদেশি অনুদানে চলা এনজিওগুলো সরকারের প্রতি যতটা কঠোর ও কার্যকরভাবে কথা বলতে পারে, দেশীয় সাহায্যনির্ভর এনজিওগুলো তা পারে না। কারণ, তারা রাজনৈতিকভাবে বিভক্ত এবং সেগুলো সাধারণত অনুদানের অভাবে ধুঁকছে। আমাদের পরিচিত শক্তিশালী ও প্রভাবশালী এনজিওগুলো এখন থেকে কি তারা মনে রাখবে না যে সরকার বিব্রত হতে পারে, এমন কিছু তারা প্রকাশ করবে না। তার মানে দাঁড়াল এই যে বিদেশি এনজিও, যারা এত দিন দেশে কিছুটা স্বাধীনভাবে কাজ করছিল, তাদের ওপর একটা পর্দা পড়ল।আর এই বিধানটি শুধু এনজিও নয়, গণমাধ্যমসহ সবার জন্যই প্রযোজ্য হবে বলে ধরে নেওয়াটা বুদ্ধিমানের কাজ হবে। এখন এটা এনজিও আইনে ঢুকল, এরপর এটা মিডিয়া নীতিতে এলে আমরা অবাক হব না। এই বিল প্রকারান্তরে উন্নয়ন অংশীদারদের প্রতিও একটি বার্তা হিসেবে কাজ করবে। গত ২৫ জুলাই সংসদে প্রতিবেদন উত্থাপন করার সময় সুরঞ্জিত সেনগুপ্ত জানান, বিলটি কমিটিতে আলোচনার সময় ইউরোপীয় ইউনিয়ন, যুক্তরাষ্ট্র, কানাডা ও অস্ট্রেলিয়ার রাষ্ট্রদূতদের সঙ্গে কমিটির আলোচনা হয়েছে। কিন্তু তাঁদের কারও সঙ্গে উল্লিখিত বাকস্বাধীনতা-সংক্রান্ত বিধান যুক্ত করা নিয়ে আলোচনা করা হয়েছিল এবং সেটা হয়ে থাকলে তাঁরা কী বলেছিলেন, সে বিষয়ে আমরা কোনো তথ্য পাই না।  কেউ যদি তাই আশঙ্কা করেন যে সরকার সুচিন্তিতভাবে এটা করেছে, টিআইবির নির্বাহী পরিচালকের মন্তব্যের কারণে নয়, তাহলে তা কি কাল্পনিক মনে হবে? বিল পাসের খবর প্রকাশ করতে গিয়ে মিডিয়া আপাতত তেমন একটা সংকীর্ণ দৃষ্টিভঙ্গিতেই দেখার চেষ্টা করেছে। শুনেছি, এই আইন নিয়ে গওহর রিজভীর কার্যালয়ে একটি বৈঠক হয়েছিল। আর সেখানে খোদ প্রধানমন্ত্রীর কার্যালয়ের একজন দায়িত্বশীল কর্মকর্তা বলেছিলেন, সমালোচনা কী ভাষায় করা হবে, সেটাও যদি সরকার ঠিক করে দিতে উদ্যত হয়, তাহলে সেটা রাষ্ট্রের গণতান্ত্রিক মর্যাদার সঙ্গে সাংঘর্ষিক হয়ে পড়ে।ইহাতে মন্তব্য প্রদান বন্ধ রয়েছে
20		রাজধানীর মধ্যবিত্ত পরিবার। কর্তা ভালো চাকুরে। স্ত্রীও ভালো চাকরি করেন। কর্তাটি এত ব্যস্ত যে ঘরে ফিরতে প্রায়ই রাত হয়ে যায়। কাজেই চাকরি ঠিক রেখে স্ত্রীকে ঘরদোরও সামলাতে হয়। রোজ উঠতে হয় ভোর ছয়টায়। নিজের অফিসে যাওয়ার প্রস্তুতি তো আছেই, হাত চালাতে হয় ছেলেমেয়ের স্কুলে যাওয়ার প্রস্তুতিতে। ছেলেটাকে স্কুলে দিয়ে তিনি যাবেন অফিসে। মেয়েকে নিয়ে যাবেন বাবা। এরই মধ্যে আবার ওদের টিফিন তৈরি করার ব্যাপার রয়েছে। ঘরকন্নার বিষয়ে গৃহকর্মীকে নির্দেশনা দেওয়াও তো আছেনই। ঘরে কী আছে, কী নেই—এর তত্ত্ব-তালাশও নিতে হবে। এই দৈনন্দিন কাজ সবই করতে হবে ঘড়ির কাঁটা ধরে। টিক টিক করে সময় পার হবে, বাড়তে থাকবে কাজের গতি। এর সঙ্গে পাল্লা দেবে বুকের ঢিব ঢিব।ওদিকে কর্তার ব্যস্ততাও কম নয়। অফিসে গিয়ে চট করে দুটো ফাইল নিয়ে বসতে হবে। মিটিংয়ের জন্য প্রেজেন্টেশন তৈরির কথা। এসব কাজের ফাঁকে বাড়তি দু-পয়সা আয়ের পথ খুঁজতে হয়। এ জন্য কায়দা-কৌশল করে আলাদা সময় বের করতে হয়। এরই মধ্যে এক ফাঁকে ব্যাংকে গিয়ে লোনের বিষয়ে কথা বলতে হবে। প্রক্রিয়া অনেক দূর এগিয়েছে। তবে সময়মতো লোন না পেলে ওই দারুণ ফ্ল্যাটটা হাতছাড়া হয়ে যাবে। ফেরার সময়ে আছে বাজার করার ঝামেলা। পদে পদে টেনশন। এটা আমাদের রাজধানীর একটি মোটামুটি সচ্ছল কর্মজীবী পরিবারের প্রতিদিনের চিত্র। এর চেয়ে দু-এক ধাপ নিচে নামেন। এখানে প্রতি মাসে আয়ের উৎস থেকে টাকা আসার পর পুরো মাসের একটা বাজেট নিয়ে হ্যাপা পোহাতে হয়। মাসিক খরচের টাকা তুলে রাখার পর দেখা যায়, গ্যাস-বিদ্যুৎ-পানির বিল নিয়ে টানাটানি। ছেলেমেয়ের স্কুল-কলেজের বেতন, আনুষঙ্গিক খরচ নিয়ে কাটছাঁট চলতে থাকে। এটা বাড়লে ওটা কমে। শেষতক পরবর্তী মাসের জন্য তুলে রাখা হয় বাকি সমস্যা। কারও বড় ধরনের রোগ হলে ওই পরিবারের সবার চাঁদি দিয়ে ধোঁয়া ছোটার জোগাড়।আরও নিচে গেলে, যেখানে রিকশাচালক আর হকারদের জীবন, সেখানে সাতসকালেই থাকে জীবিকাকে ঘিরে ছোটার তাড়া। তারা ঘড়ি দেখে না। দেখার প্রয়োজন হয় না। কারণ তারা সময় বোঝে। এই সময় ধরে ছোটার একটা টেনশনে তারাও থাকে।এভাবে সকাল থেকে সন্ধ্যা পর্যন্ত সবাই একটা চাপের মধ্যে থাকে। এই চাপ কখনো কমে না। দিন দিন বাড়ে। এই চাপের মধ্যেই বয়স বাড়ে। মাথায় চকচকে টাক হয়, নইলে ধবধবে সাদা হয়ে যায় চুল। তারপর সেই চাপে চাপেই জীবন শেষ। শরীরের ভেতর এই চাপটা যায় আসলে হার্ট বা হৃদয়ের ওপর দিয়ে। মাত্র কালই গেল বিশ্ব হার্ট দিবস। ২৯ সেপ্টেম্বর বাংলাদেশসহ বিশ্বের ১৯৪টি দেশে বিশ্ব হার্ট দিবস পালন করা হয়। জীবনের মূল চালিকাশক্তি যেহেতু হার্ট বা হৃদ্‌যন্ত্র, কাজেই এর সুস্থতার বিষয়টি অতি গুরুত্বপূর্ণ। হৃদ্‌রোগকে এখন বিশ্বের এক নম্বর ঘাতক ব্যাধি বলে বিবেচনা করা হয়। জেনেভাভিত্তিক বেসরকারি সংস্থা ওয়ার্ল্ড হার্ট ফেডারেশনের তথ্যমতে, বিশ্বে প্রতিবছর ১ কোটি ৭৩ লাখ মানুষ হৃদয়ঘটিত রোগে মারা যায়। ২০৩০ সাল নাগাদ তা ২ কোটি ৩০ লাখে পৌঁছাবে বলে আশঙ্কা করা হচ্ছে। কাজেই হৃদ্‌যন্ত্রের সুস্থতার বিষয়ে সচেতন থাকাটা খুব জরুরি। চিকিৎসক খুব বলেন, চাপ নেবেন না। চাপমুক্ত থাকুন। কাছের মানুষও বলেন, চাপ নিয়ো না। দুশ্চিন্তামুক্ত থাকো। যা হওয়ার হবে। কিন্তু বললেই কী হয়? সব ছেড়েছুড়ে বিছানায় চিৎপটাং হয়ে চোখ বুজে পড়ে থাকলেই চাপমুক্ত হওয়া যায় না। চাপ তখন ভর করে চোখের পাতায়। তা ছড়ায় গোটা হৃদয়জুড়ে।হৃদ্‌যন্ত্রের সুস্থতার বিষয়ে নানা রকম নিয়মপালন ও অনুশীলনের কথা বলা হয়। বলা হয়, যত পারুন হাঁটুন, হালকা ব্যায়াম করুন। মাংস কম খেয়ে বেশি করে মাছ খান। বিশেষ করে সামুদ্রিক মাছ। আঁশযুক্ত ফল খান। সবুজ শাকসবজি খান। এসব নিয়ম কমবেশি পালন করা যায়। কিন্তু চাপমুক্ত থাকার কথা বললেই হোঁচট। ধরুন, জরুরি কাজে কোথাও যাচ্ছেন, তা যেকোনো বাহনেই হোক। কোনো ট্রাফিক মোড় বা সরু গলিতে আটকা পড়ে গেলেন। তখন কী হবে? টিক টিক করে সময় পার হবে, আর আপনি ভেতরে-বাইরে ঘামবেন। পরীক্ষা বা জরুরি কোনো অ্যাপয়েন্টমেন্টের বিষয় থাকলে তো কথাই নেই। এ সময় সবচেয়ে আকাঙ্ক্ষিত মুখের মিষ্টি হাসিও ভয়ানক তেতো লাগবে। কাউকে সামান্য কথা বলতে গেলেও দেখবেন গলা থেকে খেঁকানি বেরোচ্ছে। কোনো দাওয়াইয়ে প্রশমিত হবে এই টেনশন?আবার ধরুন, কোনো তরুণ বিশ্ববিদ্যালয় বা কলেজে গেছে, কোনো কারণে সময়মতো বাসায় ফিরল না। ব্যাটারির চার্জ ফুরিয়ে যাওয়ায় বা অন্য কোনো কারণে তার মুঠোফোন বন্ধ। বাবা বা মা বারবার ফোন করেও নাগাল পাচ্ছেন না। এই টেনশন প্রশমনের কোনো উপায় আছে?ধরা যাক, শাহবাগের মোড়ে কোনো মিছিল বা অবরোধ থেকে বেধে গেছে গোল। আপনার ভাই বা বোন কোনো কাজে ওদিকেই গেছে। বারবার ফোন করেও তাকে পাওয়া যাচ্ছে না। কেমন লাগবে তখন?নামকরা কোনো স্কুলে পড়ে আপনার সন্তান। ফল খারাপ হলেই বের করে দেবে। এটাই সেখানকার নিয়ম। গত টেস্টে কাঙ্ক্ষিত ফল আসেনি। সামনে বের করে দেওয়ার সমূহ ঝুঁকি। আরাম করে ঘুমাতে পারবেন?চাল, ডাল, আলু, পেঁয়াজের দাম বাড়ছে। বেড়েছে সাবানের মতো নিত্যপণ্যের দাম। ওষুধের মতো জরুরি পণ্যের দাম ধাঁই করেছে আকাশ পানে। এর মধ্যে চাপ কমানোর সুযোগ কোথায়?প্রতিবেশী বা খুব কাছের কেউ ধা ধা করে এগিয়ে যাচ্ছে, আমার কিছু হচ্ছে না—এ ধরনের মানসিকতাও একধরনের চাপে রাখে। যোগ্যতা ও সামর্থ্য বিবেচনা না করেই তখন সাফল্যের পেছনে ছোটা হয়। এতে কাজের কাজ কিছু হয় না। মাঝখান থেকে আহার-নিদ হারাম। এসব চাপ আসলে কখনো কমবে না। সব সময় থাকবে। এর মধ্য দিয়েই আমাদের চলতে হবে। অনেক ক্ষেত্রে সরল চিন্তা চাপ সয়ে নেওয়ার সহজ পথ বাতলে দিতে পারে। ঘর থেকে বের হওয়ার আগে যানজটের বিষয়টি আমাদের মাথায় রাখা উচিত। এটা কেবল রাজধানীই নয়, দেশের অনেক শহরে রোজকার সমস্যা। সে ক্ষেত্রে সময় হাতে রেখে আগে বের হলে যানজট মাথাব্যথার কারণ না-ও হতে পারে। ছেলেমেয়েকে ভালো স্কুলে পড়তেই হবে, থাকতেই হবে, এমন আশা তো থাকবেই; কিন্তু তা যেন বদ্ধমূল ধারণার মতো শিকড় না গাড়ে। এ দেশে কজন শিক্ষার্থী ভালো শিক্ষাপ্রতিষ্ঠানে পড়ার সুযোগ পায়? গ্রামেগঞ্জে রিকশা চালিয়ে, না খেয়ে-না দেয়ে কি ছেলেমেয়ে পড়াশোনা করে ফলাফলে চমক দেখাচ্ছে না? অদম্য মেধাবীর খাতায় নাম লিখিয়ে এসব শিক্ষার্থী উচ্চশিক্ষার পথে এগিয়ে যাচ্ছে না? তাদের সাফল্যের কথা মনে করে ভালো স্কুল নিয়ে অহেতুক দুশ্চিন্তায় ভোগা থেকে রেহাই পেতে পারি। কোথায় কার কী হলো, আমার কিছু হলো না—এই অসুস্থ প্রতিযোগিতার দরকারটা কী? আমার যা আছে, তা-ই নিয়ে তুষ্ট থাকি না। এতে চাপ হয়তো পুরোপুরি কমবে না, তবে অনেকটাই সহজ হয়ে যাবে জীবন।শরিফুল ইসলাম ভূঁইয়া: সাংবাদিকsharifrari@gmail.comইহাতে মন্তব্য প্রদান বন্ধ রয়েছে
21		আজ ত্বকীর জন্মদিন। একুশ বছর আগে যে জীবনের শুরু হয়েছিল, আঠারো না পেরোতেই তার নির্মম পরিসমাপ্তি ঘটেছে। ‘জীবন এত ছোট কেন? এ ভুবনে?’ কথাটি আক্ষরিক অর্থে ত্বকীর ক্ষেত্রে খাটে। দীর্ঘ এক যাত্রার প্রস্তুতিতেই তাকে থেমে যেতে হলো। না, তাকে থামিয়ে দেওয়া হলো।রাজনীতির নিষ্ঠুর খেলা ত্বকী বুঝে উঠতে না পারলেও বুঝেছিল, এ এক অনতিক্রম্য বৃত্ত। যে বৃত্তে প্রতিনিয়ত ছুটে চলেছে অসংখ্য ঘোড়া; আর তার পিঠে চোখ বেঁধে চড়িয়ে দেওয়া হয়েছে সাধারণ মানুষকে। ত্বকী এ নিয়ম ভাঙার স্বপ্ন দেখেছিল। একটা কবিতায় সে বলেছে, ‘সমগ্র মানবজাতি আজ এক কাতারে দাঁড়াবে/ হিংসা বিদ্বেষের ঊর্ধ্বে উঠে,/ জলাঞ্জলি দিয়ে হিসেব কষা, ছড়িয়ে দেবে ভালোবাসার গান—/ বলবে মানুষ চাই সমানে সমান।’ আকাশ ছোঁয়ার স্বপ্ন দেখেছিল। স্যাঁতসেঁতে জমিনে দাঁড়িয়ে সে ডানা ছড়াতে চেয়েছিল আকাশে। কিন্তু ক্রূর-দানব আকাশে তার ছড়িয়ে দিয়েছে একরাশ অন্ধকার।তলস্তয় তাঁর ওয়ার অ্যান্ড পিস গ্রন্থে বলেছেন, ‘সন্তানেরা যখন পিতাদের কবর দেয়, তখন দেশে শান্তি থাকে, পিতারা যখন সন্তানদের কবর দেয়, তখন দেশে যুদ্ধাবস্থা বিরাজ করে।’ দুর্ভাগা এ দেশে প্রায়ই কোনো না কোনো পিতার কাঁধে তুলে দেওয়া হচ্ছে সন্তানের লাশ। হিমালয় পর্বতের মতো ভারী এসব লাশ। সাগর-রুনি, রাজীব হায়দার, অভিজিৎ, বিশ্বজিৎ, ওয়াশিকুর, দীপন, তনু, মিতু, আফসানা, রিসা—অসংখ্য নাম। প্রতিদিন যুক্ত হচ্ছে নতুন নতুন নাম। আর এসব নতুন নামের ভিড়ে ধুলো আচ্ছাদিত হচ্ছে পুরোনো নাম। এসব হত্যার কারণ ভিন্ন ভিন্ন হলেও এসবের বিচার না হওয়াটাই রাজনীতির নিয়ম। আর দু-একটির যা-ও হয়, তা-ও রাজনীতির প্রয়োজনে।একটা কবিতায় ত্বকী বলেছে, ‘আমি হব তা-ই, যা ছিল না কখনো কারও কল্পনা চিন্তায়...’। যা ছিল আমাদের কল্পনারও অতীত ত্বকীর ক্ষেত্রে তা-ই ঘটেছে। নিভৃতচারী এক কিশোর কীভাবে ছাড়িয়ে গেল দেশ ও কালের সীমানা। আমাদের চোখের সামনে মেলে ধরল আমাদের অক্ষমতা, দুর্বলতা, অসহায়ত্ব, জানিয়ে দিল, মানুষ, মানবতা ও জীবনের বিরুদ্ধে যে যন্ত্র, তার বদল ছাড়া কারও মুক্তি নেই। ১৯৭১ সালে বহুবার শীতলক্ষ্যা নদী পাড়ি দিয়েছি। নদীতে অসংখ্য লাশ। শত শত। চারদিক নিস্তব্ধ। বইঠার ঢেউ ভাঙা জলের শব্দের ফাঁকে ফাঁকে মাঝেমধ্যে ভেসে আসত কাক-শকুনের চিত্কার। নদীর অন্তর্লীন অশ্রুপাত তখন দেখেছি, শুনেছি তার অন্তর্গত কান্না। ২০১৩ সালের ৮ মার্চ যখন ত্বকীর ক্ষতবিক্ষত দেহ শীতলক্ষ্যার খালের পাড়ে আমরা পেলাম; সেদিনও শীতলক্ষ্যার জলে একাত্তরের সেই কান্না আমি দেখেছি, দেখেছি মানুষের প্রতি নদীর তীব্র ঘৃণা।যুদ্ধ যেমন নতুন নতুন মানুষ তৈরি করে, তেমনি পরিচয়েরও নতুন মাত্রা তৈরি করে দেয়। প্রতিটি ঘটনাই মানুষকে নতুন বাস্তবতার সঙ্গে সঙ্গে নতুন পরিচয়ে হাজির করে। ত্বকীর মৃত্যু তেমনি নির্মম ও অনিবার্য বাস্তবতাকে তুলে এনেছে। একদিন বাসা থেকে বেরিয়ে রিকশায় যাচ্ছি। পথে রিকশাওয়ালা বারবার পেছনে তাকাচ্ছে। যেন কিছু খুঁজছে, হিসাব মেলাতে চাইছে। বয়স তার ২৫-২৬ বছর হবে। গন্তব্যে নেমে তাকে টাকা দিলাম। সে প্রশ্ন করল, আপনি ত্বকী ভাইয়ার বাবা না? বললাম, হ্যাঁ। সে তাকিয়ে রইল। তার চোখ ছলছল করে উঠল। কিছুক্ষণ পর ‘আমি আপনার কাছ থেকে টাকা নেব না’ বলে হন হন করে চলে গেল। প্রায় প্রতিনিয়তই আমি এমনই ঘটনার মুখোমুখি হই। একটি মৃত্যু কত অপ্রতিরোধ্য হতে পারে, কতটা অজেয় হতে পারে তা আমি জেনেছি। তাকে থামিয়ে রাখা গেলেও প্রতিরোধ করার সাধ্য কারও নেই। মহাভারতে কুরুক্ষেত্রের যুদ্ধে অর্জুন-পুত্র অভিমন্যুকে নৃশংসভাবে হত্যা করা হয়। পুত্রের মৃত্যুসংবাদ শুনে ক্রুদ্ধ ক্ষুব্ধ অর্জুন ছুটে যান কুরুক্ষেত্রে। অর্জুনকে দেখে যুদ্ধে আহ্বান জানিয়ে কর্ণ বলেন, ‘যুদ্ধ শুরু করো অর্জুন।’ ক্রোধে ক্ষোভে কম্পমান অর্জুন চিত্কার করে ওঠেন, ‘আজ আমি অর্জুন নই, অভিমন্যুর পিতা।’ ত্বকীর মৃত্যুর পর আমার সব পরিচয়, বিশেষণ ছাপিয়ে যেটি সবচেয়ে ওপরে উঠে এল তা হলো, ‘ত্বকীর বাবা’।ত্বকীর জন্মের প্রথম দিন থেকে আঠারোটা জন্মদিন ত্বকীর সঙ্গে আমরা কাটিয়েছি। তা ছিল আনন্দের, ফুলের সৌরভ ছড়ানো। ত্বকী গান গাইত, ‘এ দিন আজি কোন ঘরে গো খুলে দিল দ্বার’, গাইত, ‘ফুলে ফুলে ঢলে ঢলে বহে কিবা মৃদু বায়’। কিন্তু এখন ৫ অক্টোবর কোনো ফুলের ফোটা আমাদের চোখে পড়ে না, সৌরভ ভেসে আসে না। ভেসে আসে নীল হয়ে যাওয়া কোন পাহাড়ের অন্তর্গত-সুর।নিহত হওয়ার কয়েক দিন আগে ত্বকী তার খেরো খাতার এক জায়গায় লিখেছে, ‘কোকিলের পাশাপাশি উড়ে চলে/ শোকের কালো পতাকা।’ কালো রং ত্বকীর প্রিয় ছিল। বাসা থেকে বেরিয়ে নিখোঁজ হয়ে লাশকাটা ঘরে যাওয়ার শেষ সময়টিতে ওর গায়ে ছিল কালো জামা। ঘাতকেরা কালো দাগ টেনে সবকিছুর সমাপ্তি টানতে চেয়েছিল। কিন্তু শেষটা তো হলো না। হওয়ার নয়। এই কালো চিহ্নই ফাঁসির দড়ি হয়ে তাড়িয়ে বেড়াচ্ছে ঘাতকদের। কোনোভাবেই তারা হাত থেকে তাদের রক্তের দাগ মুছতে পারছে না। নদী-সমুদ্র কোনো জলেই ধোয়া যাচ্ছে না রক্তচিহ্ন। ব্রেখ্‌টের সেই নায়কের জেলখানায় রক্ত দিয়ে ‘বিপ্লব’ লেখার মতো। কোনোভাবেই দেয়ালের সেই রক্ত-লেখা শাসকেরা মুছতে পারেনি। দেয়াল খুঁড়ে মুছতে গিয়ে যেমন খোদাই হয়ে আরও স্থায়ী করে দিল লেখা; তেমনি ত্বকীর ঘাতকদের বুকে-পিঠে খোদাই হয়ে লেখা হয়ে গেল ‘নরঘাতক’। এ থেকে তাদের নিস্তার নেই। এ হত্যাচিহ্নই তাদের টেনে নিয়ে যাবে ফাঁসির মঞ্চে।রফিউর রাব্বি: প্রয়াত ত্বকীর বাবা।ইহাতে মন্তব্য প্রদান বন্ধ রয়েছে
22		শেলীর অপরাধ ছিল তিনি স্বামীকে তালাক দিয়েছেন। কী দুঃসাহস তাঁর! তাই তো সাবেক স্বামী জাহাঙ্গীর তাঁকে অ্যাসিড ছুড়ে মেরেছেন। পাঠক, চিনতে পেরেছেন কি শেলীকে? গত ২৭ সেপ্টেম্বর প্রথম আলোসহ দেশের প্রায় সব জাতীয় দৈনিকে শেলীর অ্যাসিডদগ্ধ হওয়ার খবর ছাপা হয়। ঘটনাটি ঘটেছে গত ২৬ সেপ্টেম্বর ভোরে। চট্টগ্রাম নগরের পলোগ্রাউন্ড এলাকার একটি বস্তিতে মা হোসেনে আরা বেগমের (৫৫) সঙ্গে ঘুমিয়ে ছিলেন শেলী আক্তার (২২)। এ সময় ঘরের বেড়ার ফাঁকা অংশ দিয়ে তাঁদের দিকে অ্যাসিড ছুড়ে মারেন শেলীর সাবেক স্বামী জাহাঙ্গীর। অ্যাসিডে শেলীর মুখসহ শরীরের ১৫ শতাংশ এবং তাঁর মায়ের শরীরের ১০ শতাংশ পুড়ে যায়। এ ঘটনার পর জাহাঙ্গীরকে আসামি করে মামলা করেন শেলী। রাজধানীর রূপনগর এলাকা থেকে গত বৃহস্পতিবার জাহাঙ্গীরকে গ্রেপ্তার করে পুলিশ। পুলিশের কাছে জাহাঙ্গীর স্বীকার করেছেন, শেলীর দেওয়া তালাক তিনি মানেন না। তালাকের প্রতিশোধ নিতেই তিনি অ্যাসিড ছুড়ে মেরেছেন।প্রথম আলোর প্রতিবেদন থেকে জানা যায়, কয়েক বছর আগে শেলীর সঙ্গে জাহাঙ্গীরের বিয়ে হয়। বিয়ের পর থেকে স্ত্রীর ওপর জাহাঙ্গীর নির্যাতন চালাতেন। এক বছর আগে শেলী তাঁর স্বামীকে তালাক দিয়ে মায়ের কাছে চলে আসেন। আর এটাই শেলীর জন্য কাল হয়ে দাঁড়াল। অ্যাসিডদগ্ধ হয়ে তিনি এখন চট্টগ্রাম মেডিকেল কলেজের বার্ন ইউনিটে কাতরাচ্ছেন।তবে শুধু জাহাঙ্গীর নন, একই ধরনের ঘটনা ঘটিয়েছেন আরও অনেক পুরুষ। গত বছরের ঘটনা। রংপুরের পীরগঞ্জের ইসলামপুর গ্রামের বাসিন্দা হাসানুজ্জামান রিজুকে (২২) তালাক দেয় তাঁর স্ত্রী নাজমিন আক্তার (১৫)। যৌতুকের জন্য স্বামী তাকে নির্যাতন করতেন। এ জন্যই নাজমিন তাঁকে তালাক দেয়। কিন্তু তা কোনোভাবেই মানতে পারেন না রিজু। স্ত্রীকে ছুরিকাঘাত করে ক্ষতবিক্ষত করে দেন।রংপুরের গঙ্গাচড়া উপজেলার সাজিনা বেগম স্বামী রহিম বখসের অব্যাহত নির্যাতনে অতিষ্ঠ হয়ে তাঁকে তালাক দেন। স্বামী এটিকে তাঁর অপমান হিসেবে নেন। তিনি প্রতিশোধ নিতে সাজিনার পায়ের রগ কেটে দেন।তালাকের অপমান সইতে না পেরে ময়মনসিংহের তারাকান্দা উপজেলার রামপুর ইউনিয়নের বাহেলা গ্রামে আবু হানিফা (৩০) নামের এক যুবক ফাঁসিতে ঝুলে আত্মহত্যা করেছেন। এ রকম আরও অনেক উদাহরণ হয়েছে।স্ত্রী স্বামীকে তালাক দেবেন—এটা অনেক স্বামী মেনে নিতে পারেন না। এটা তাঁদের অহংবোধে তীব্র আঘাত করে। মনোভাবটা এ রকম, ‘স্ত্রীরা কেন স্বামীদের তালাক দেবেন? তাঁদের এত বড় সাহস হয় কী করে। কেবল স্বামীরাই স্ত্রীদের তালাক দেবেন। তাহলেই সেটা ঠিক হয়।’পুরুষের এই মনোভাবের জন্য দায়ী আমাদের সমাজব্যবস্থা। যেখানে এখনো নারীর কর্তৃত্ব, নারীর ওপরে ওঠা, নারীর অধিকার ও তাঁদের সিদ্ধান্ত গ্রহণের বিষয়টি মেনে নেয় না। সেখানে নারীর তালাক দেওয়ার সিদ্ধান্তটিও মানবে না, সেটাই স্বাভাবিক। আমাদের সমাজ এখনো পুরুষের আধিপত্যে বিশ্বাসী। কোনো নারী যখন স্বামীকে তালাক দিলেন, তখন মনে করা হয়, এর মধ্য দিয়ে স্বামীটিকে চরমভাবে অবমাননা করা হলো। নারী হচ্ছেন পুরুষের অধীন। তাঁর ইচ্ছা-অনিচ্ছা বলে কিছু থাকতে পারে না। পুরুষদের যখন ইচ্ছা হবে, তখন তিনি তাঁর স্ত্রীকে তালাক দেবেন। এ অধিকার শুধু তাঁদেরই। এর উল্টোটা ঘটলেই বিপত্তি।নারী যদি তাঁর স্বামীকে তালাক দেন, তাহলে তাঁকে সামাজিকভাবেও নিগ্রহের শিকার হতে হয়। আত্মীয়স্বজন তাঁকে নানা কথা বলেন। এমনকি নিজ পরিবারের সদস্যরাও তাঁকে কথা শোনাতে ছাড়ে না। ‘অপয়া’ ‘বাজে মেয়ে’ ‘কুলটা’ ইত্যাদি বিশেষণে তাঁকে অভিহিত হতে হয়। আবার স্বামী যদি কোনো নারীকে তালাক দেন, তাহলেও সেই নারীকে সামাজিক নিগ্রহের শিকার হতে হয়। তালাকের জন্য নারীকে দোষী সাব্যস্ত করা হয়। এই যদি হয় সমাজের চিত্র, তাহলে নারীরা যাবেন কোথায়? কেন একজন নারীকে স্বামীর নির্যাতন মেনে নিতে হবে? কেন সেখান থেকে তিনি বেরিয়ে আসতে পারবেন না?এ জন্য আমাদের এই সমাজব্যবস্থার পরিবর্তন দরকার। এমন সমাজ গড়ে তুলতে হবে, যেখানে নারীদের নিগ্রহের শিকার হতে হবে না। তাঁরা স্বাধীনভাবে মত প্রকাশ করতে পারবেন। নিজের জীবনের সিদ্ধান্ত নিজেরাই নিতে পারবেন। যে সমাজে শেলীর মতো আর কাউকে অ্যাসিডদগ্ধ হতে হবে না। নাজমিনের মতো আর কাউকে ছুরিকাঘাতের শিকার হতে হবে না। এ সমাজ পরিবর্তনের দায়িত্ব রাষ্ট্রের, আমার, আপনার, সবার।রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
23		অন্যান্য দেশের মতো বাংলাদেশেও গত ২৮ সেপ্টেম্বর আন্তর্জাতিক তথ্য অধিকার দিবস পালিত হয়েছে। এবার তথ্য অধিকার কমিশনের অনুষ্ঠানে প্রধান অতিথি ছিলেন রাষ্ট্রপতি মো. আবদুল হামিদ। তিনি তথ্য অধিকার আইন যথাযথভাবে বাস্তবায়নে নির্বাহী বিভাগের পাশাপাশি গণমাধ্যমকর্মী, নাগরিক সমাজ ও বুদ্ধিজীবীদের প্রতিও আহ্বান জানান। এ উপলক্ষে প্রকাশিত সরকারি ক্রোড়পত্রে জনগণের তথ্য পাওয়ার ক্ষেত্রে সরকারের বিভিন্ন উদ্যোগ-আয়োজনের কথাও তুলে ধরা হয়েছে। কিন্তু আমাদের দেশে সব ক্ষেত্রে যেমন জনগণের আশা–আকাঙ্ক্ষা ও বাস্তবতার মধ্যে বিরাট ফারাক থাকে, এখানেও তার ব্যতিক্রম নয়। রাষ্ট্রপতি যে গণমাধ্যম ও নাগরিক সমাজের প্রতি তথ্য অধিকার আইন বাস্তবায়নের আহ্বান জানিয়েছেন, তাঁদের সেই সুযোগ কতটা আছে, সেটিও ভেবে দেখতে হবে।তথ্য অধিকার দিবসে আর্টিকেল ১৯ আয়োজিত সেমিনারে বক্তারা কিছু সীমাবদ্ধতা সত্ত্বেও তথ্য অধিকার আইন মানবাধিকারের সুরক্ষায় কার্যকর ভূমিকা রাখতে পারে বলে অভিমত প্রকাশ করেন। তবে তাঁরা এ–ও বলেছেন যে সে ক্ষেত্রে মতপ্রকাশের স্বাধীনতা এবং আইনের শাসন প্রতিষ্ঠা জরুরি। সেমিনারের প্রধান অতিথি বাংলাদেশে নিযুক্ত ব্রিটিশ হাইকমিশনার অ্যালিসন ব্লেইকের মতে, মুক্ত সরকারই উত্তম সরকার, যারা তাদের কাজে স্বচ্ছতা ও জবাবদিহির মাধ্যমে দেশের অর্থনৈতিক উন্নয়ন নিশ্চিত করে থাকে। মানবাধিকার কমিশনের সদস্য মেঘনা গুহঠাকুরতা জানান, তথ্য অধিকার আইন ব্যবহারে সাংবাদিকদের আগ্রহ কম। কিন্তু কেন কম, তার ব্যাখ্যা তিনি দেননি। তথ্য চাইতে গিয়ে অনেক সময়ই সাংবাদিকেরা ক্ষমতাধর ও প্রভাবশালী ব্যক্তিদের হুমকি-নিগ্রহের শিকার হন। এ ছাড়া বিলম্বে তথ্য পেলে সাংবাদিকদের কাজেও লাগে না। এ ব্যাপারে মানবাধিকার কমিশনের নবনিযুক্ত এই সদস্য ও তাঁর সংস্থাটির সহায়তা পেলে নিশ্চয়ই সাংবাদিকেরা আইনটি ব্যবহারে উৎসাহী হবেন। হাঁড়ির খবর বের করে জনগণের কাছে তুলে ধরাই তো সাংবাদিকদের কাজ।তথ্য পাওয়া মানুষের মৌলিক অধিকার হলেও প্রায় সব দেশেই শাসকগোষ্ঠী ও প্রভাবশালী ব্যক্তিরা তথ্য চেপে রাখতে চান। উইকিলিকসের প্রতিষ্ঠাতা জুলিয়ান অ্যাসাঞ্জ ও আমেরিকান ন্যাশনাল সিকিউরিটি এজেন্সির সাবেক কর্মী এডওয়ার্ড স্নোডেনকে যে মানসিক নির্যাতন ও হয়রানির শিকার হতে হলো, সে-ও কিন্তু মুক্ত সমাজের প্রবক্তা মার্কিন যুক্তরাষ্ট্র যেসব তথ্য আড়াল করতে চেয়েছে, সেসব ফাঁস করে দেওয়ার কারণে। দেশে দেশে অনেক লেখক-সাংবাদিক তথ্য প্রকাশের দায়ে জেল-জুলুমের শিকার হয়েছেন, এখনো হচ্ছেন। শাসকগোষ্ঠী ও প্রভাবশালী ব্যক্তিরা সেই তথ্য প্রকাশে আগ্রহী, যা তাঁদের পক্ষে যায়; আর সেই তথ্য লুকাতে চান, যা তাঁদের বিপক্ষে যায়।২.নিকট অতীতে বাংলাদেশের অর্থনীতি, গণতন্ত্র ও মানবাধিকার সম্পর্কে যেসব আন্তর্জাতিক প্রতিবেদন ও জরিপ প্রকাশিত হয়েছে, তার প্রায় সবটাতেই বিপরীতমুখী চিত্র উঠে এসেছে। দেশের মানবাধিকার, গণতন্ত্র ও মতপ্রকাশের স্বাধীনতার ক্ষেত্রে সূচকগুলো নিম্নমুখী। আগের বছরের চেয়ে পরের বছর আরও খারাপ। আর অর্থনীতি ও ব্যবসা-বাণিজ্যের সূচকগুলো কমবেশি ঊর্ধ্বগামী। অর্থাৎ, আমাদের অর্থনীতি স্ফীত হওয়ার বিপরীতে গণতান্ত্রিক অধিকারগুলো ক্রমেই সংকুচিত। বিভিন্ন আইনি খড়্গ এবং প্রাতিষ্ঠানিক বিধিনিষেধের কারণে ভূলুণ্ঠিত হচ্ছে মানুষের মৌলিক ও গণতান্ত্রিক অধিকার।যুক্তরাষ্ট্রের মানবাধিকার প্রতিবেদন ২০১৫-এ গুম ও বিচারবহির্ভূত হত্যাকাণ্ডকে বাংলাদেশের সবচেয়ে বড় মানবাধিকার সমস্যা হিসেবে চিহ্নিত করা হয়। বিশ্বের মানবাধিকার পরিস্থিতি নিয়ে যুক্তরাষ্ট্রের এই প্রতিবেদন অবমুক্ত করেন মার্কিন পররাষ্ট্রমন্ত্রী জন কেরি। আবার এই কেরিই প্রথমবার ঢাকায় এসে বাংলাদেশের অর্থনৈতিক উন্নতির ভূয়সী প্রশংসা করেছেন। মার্কিন প্রতিবেদনে বলা হয়, ‘যেসব গণমাধ্যম সরকারের সমালোচনা করেছে, তাদের সরকারের নানামুখী চাপে থাকতে হয়েছে। ভয়ভীতি দেখানো ও হয়রানির মাধ্যমে সরকার পরোক্ষভাবে গণমাধ্যমের ওপর বিধিনিষেধ আরোপ করেছে। বেশ কয়েকটি ক্ষেত্রে বিরোধী দলের খবর প্রকাশ না করতে বেসরকারি কয়েকটি টেলিভিশনকে বলেছে।’তথ্য অধিকারের সঙ্গে গণমাধ্যমের স্বাধীনতার বিষয়টি অঙ্গাঙ্গিভাবে জড়িত। বিশ্ব মুক্ত গণমাধ্যম সূচকে এ বছর বাংলাদেশের অবস্থান ১৪৪। ২০১৫ ও ২০১৪ সালের তুলনায় সামান্য এগিয়ে থাকলেও এশীয় দেশগুলোর মধ্যে কেবল পাকিস্তান ও মালয়েশিয়াই বাংলাদেশের নিচে (যথাক্রমে ১৪৭ ও ১৪৬)। ১৮০টি দেশের গণমাধ্যম পর্যালোচনা করে এই সূচক তৈরি করেছে ফ্রান্সভিত্তিক সংগঠন রিপোর্টার্স উইদাউট বর্ডারস। তাদের হিসাব অনুযায়ী, নেপালের সূচক ১০৫, ভারত ১৩৩, থাইল্যান্ড ১৩৬, ফিলিপাইন ১৩৮, শ্রীলঙ্কা ১৪১, মিয়ানমার ১৪৩ ও আফগানিস্তান ১২০। (সূত্র: রিপোর্টার্স উইদাউট বর্ডারসের ওয়েবসাইট)বাংলাদেশে রাজনৈতিক সংঘাত, বিচারবহির্ভূত হত্যা, গুম ও আইনশৃঙ্খলা রক্ষাকারী বাহিনীর হেফাজতে নির্যাতনের অভিযোগগুলোকে বরাবরই মানবাধিকার লঙ্ঘনের বড় ঘটনা হিসেবে চিহ্নিত করে আসছে আন্তর্জাতিক মানবাধিকার সংস্থা অ্যামনেস্টি ইন্টারন্যাশনাল। সংস্থাটির মতে, এসবের সঙ্গে এবার যুক্ত হয়েছে স্বাধীন গণমাধ্যমকে চাপে রেখে মতপ্রকাশের সুযোগ সীমিত করার ঘটনা।ইউরোপীয় ইউনিয়নের (ইইউ) বার্ষিক মানবাধিকার প্রতিবেদনে বলা হয়, বাংলাদেশে ২০১৫ সালে গণতান্ত্রিক চর্চার ক্ষেত্র সংকুচিত হয়েছে। বিচারবহির্ভূত হত্যাকাণ্ড, গুম এবং বিরোধী ও মানবাধিকারকর্মীদের কার্যক্রমে বিধিনিষেধসহ নাগরিক ও রাজনৈতিক অধিকার ক্রমেই খর্ব হয়েছে। সাংবাদিক ও সম্পাদকদের ভয়ভীতি দেখানোর ঘটনা বেড়েছে। প্রতিবেদন অনুযায়ী, মতপ্রকাশের স্বাধীনতার ওপর হামলা ২০১৫ সালে কয়েক গুণ বেড়েছে। চারজন ‘নাস্তিক’ ব্লগার ও একজন প্রকাশকের হত্যায় প্রমাণিত হয়েছে, বাংলাদেশ ধর্মীয় জঙ্গিবাদ উত্থানের ঝুঁকি থেকে মুক্ত নয়। তবে ইতিবাচক দিক হচ্ছে, ২০১৫ সালে সামাজিক ও অর্থনৈতিক অধিকারের ক্ষেত্রে কিছু অগ্রগতি হয়েছে।ব্লগারদের হত্যার ব্যাপারে ইইউ নিন্দা জানিয়ে যথাযথ তদন্তের মাধ্যমে হত্যাকারীদের বিচারের জন্য কর্তৃপক্ষের প্রতি আহ্বান জানিয়েছে। ২০১৫ সালের ২৬ নভেম্বর মতপ্রকাশের স্বাধীনতার বিষয়ে ইউরোপীয় পার্লামেন্টে একটি প্রস্তাব পাস হয়েছে। ওই প্রস্তাবে অসাম্প্রদায়িক লেখক, ব্লগার, ধর্মীয় সংখ্যালঘু, বিদেশি সাহায্যকর্মীদের ওপর হামলার নিন্দা এবং অবিলম্বে সব ধরনের সহিংসতা, হয়রানি, ভীতিপ্রদর্শন ও সেন্সরশিপ বন্ধের জন্য বাংলাদেশের কর্তৃপক্ষের প্রতি আবেদন জানানো হয়েছে।এর পাশাপাশি অর্থনীতির দিকে তাকালে সবখানেই অগ্রগতির ছাপ লক্ষ করা যায়। চলতি অর্থবছরে বাজেটের আকার বেড়ে দাঁড়িয়েছে ৩ লাখ ৪০ হাজার কোটি টাকা। রপ্তানি বেড়েছে ১০ শতাংশের বেশি। বৈদেশিক মুদ্রার রিজার্ভ ৩২ বিলিয়ন ডলারে উন্নীত হয়েছে। আন্তর্জাতিক শ্রমবাজারে চাহিদা কমলেও বাংলাদেশের জনশক্তি রপ্তানি বেড়েছে। বেসরকারি ও বিদেশি বিনিয়োগও গত কয়েক বছরের স্থবিরতাও অনেকটা কাটিয়ে উঠেছে।বাংলাদেশে এক দশকেরও বেশি সময় ধরে বার্ষিক জাতীয় প্রবৃদ্ধি ৬ শতাংশের ওপরে, যা অনেক উন্নয়নশীল দেশেই সম্ভব হয়নি। চলতি অর্থবছরে প্রবৃদ্ধি ধরা হয়েছে ৭ দশমিক ২ শতাংশ। অনেক অর্থনৈতিক বিশেষজ্ঞ মনে করেন, চুরি–দুর্নীতি কম হলে প্রবৃদ্ধির পরিমাণ আরও বাড়ানো যেত। প্রবৃদ্ধি বাড়া মানে মানুষের জীবনযাত্রার মানের উন্নতি। গত কয়েক বছরে দারিদ্র্যের হারও উল্লেখযোগ্য পরিমাণে কমেছে। ৩১ শতাংশ থেকে ২৪ শতাংশ। ইকোনমিস্ট–এর মতো কাগজও বাংলাদেশের উন্নয়নকে ধাঁধা বা বিস্ময় বলে অভিহিত করেছে।সম্প্রতি ওয়ার্ল্ড ইকোনমিক ফোরামের (ডব্লিউইএফ) বৈশ্বিক প্রতিযোগিতা সক্ষমতা সূচক বা গ্লোবাল কম্পিটিটিভ ইনডেক্সে (জিসিআই) ২০১৬-১৭ অর্থবছরে বাংলাদেশ বিশ্বের ১৩৮টি দেশের মধ্যে ১০৬তম অবস্থান পেয়েছে। গত বছর ছিল ১০৭তম। প্রতিযোগিতা সক্ষমতা সূচকে বরাবরের মতো এবারও প্রথম অবস্থান পেয়েছে সুইজারল্যান্ড। প্রথম ১০-এ থাকা বাকি দেশগুলো হলো সিঙ্গাপুর, যুক্তরাষ্ট্র, নেদারল্যান্ডস, জার্মানি, সুইডেন, যুক্তরাজ্য, জাপান, হংকং ও ফিনল্যান্ড। বাংলাদেশের প্রতিযোগী দেশের মধ্যে ভালো অবস্থানে আছে মালয়েশিয়া (২৫তম), চীন (২৮তম), থাইল্যান্ড (৩৪তম), ইন্দোনেশিয়া (৪১তম), ভিয়েতনাম (৬০তম), শ্রীলঙ্কা (৭১তম) ও কম্বোডিয়া (৮৯তম)। দক্ষিণ এশিয়ায় এ বছর সবচেয়ে ভালো করেছে ভারত। ৫৫তম অবস্থান থেকে তারা উঠে এসেছে ৩৯তম অবস্থানে। এ ছাড়া নেপাল দুই ধাপ এগিয়ে ৯৮তম ও ভুটান আট ধাপ এগিয়ে ৯৭তম অবস্থান পেয়েছে। বাংলাদেশের পেছনে আছে কেবল পাকিস্তান। দেশটি চার ধাপ এগিয়েও ১২২তম অবস্থান পেয়েছে।প্রতিযোগিতা সক্ষমতা সূচক তৈরি হয় ১২টি বিষয়ের ওপর। এর মধ্যে প্রতিষ্ঠান, অবকাঠামো, উচ্চশিক্ষা ও প্রশিক্ষণ, পণ্যবাজারের দক্ষতা, শ্রমবাজারের দক্ষতা, প্রযুক্তি, বাজারের আকার, ব্যবসায় উন্নতি ও উদ্ভাবনে বাংলাদেশের নম্বর বেড়েছে। তবে সামষ্টিক অর্থনীতির স্থিতিশীলতা, স্বাস্থ্য ও প্রাথমিক শিক্ষা এবং আর্থিক খাতের উন্নতিতে বাংলাদেশ কেন পিছিয়ে পড়ল, তা খতিয়ে দেখা প্রয়োজন। এর অর্থ হলো, আমরা যে গতিতে উন্নতি করেছি, প্রতিবেশীরা উন্নয়নে তার চেয়ে অনেক বেশি গতি আনতে পেরেছে। আমাদের শাসকদের মাঝেমধ্যে আত্মতুষ্টিতে পেয়ে বসে। তীব্র প্রতিযোগিতাশীল এই বিশ্বে এভাবে হাঁটি হাঁটি করে এগোলে চলবে না। আমাদের যেতে হবে রকেট গতিতে।৩.বাংলাদেশ এখন এক ক্রান্তিকালে অবস্থান করছে। একদিকে উন্নয়ন, আরেক দিকে গণতান্ত্রিক অধিকার সংকুচিত হওয়া। সম্পূর্ণ বিপরীত প্রপঞ্চ। মানুষ অর্থনৈতিক উন্নতির পাশাপাশি গণতান্ত্রিক অধিকারগুলোরও সুরক্ষা চায়। গণতন্ত্র ছাড়া অর্থনৈতিক উন্নতিও টেকসই হয় না। আবার গণমাধ্যমের স্বাধীনতা খর্ব করে এবং ভিন্নমতকে উপেক্ষা করেও গণতন্ত্র প্রতিষ্ঠা করা যায় না। সুষ্ঠু ও অবাধ নির্বাচনই রাজনৈতিক স্থিতিশীলতার পূর্বশর্ত। সরকার সেটি নিশ্চিত না করতে পারলে যেকোনো সময় পা ফসকে যাওয়ার আশঙ্কা আছে। দেশের উন্নয়ন মানে সবাইকে নিয়ে উন্নয়ন। কোনো সম্প্রদায়, কোনো জনগোষ্ঠীকে এই প্রক্রিয়ার বাইরে রাখলে আমরা কাঙ্ক্ষিত লক্ষে্য পেঁৗছাতে পারব না। সবাইকে কথা বলতে দিতে হবে, সবার কথা শুনতে হবে। সবার মানবিক ও মৌলিক অধিকার নিশ্চিত করতে হবে। জঙ্গি নামের দানবের বিরুদ্ধে লড়াইয়ে জিততে হলেও এটি অপরিহার্য। মনে রাখতে হবে, জঙ্গি সমস্যাটি নিছক আইনশৃঙ্খলাজনিত নয় যে দু–চারটি অভিযান চালিয়ে এই অপশক্তিকে নিশ্চিহ্ন করা যাবে। এর জন্য চাই সর্বাত্মক রাজনৈতিক, সামাজিক ও আদর্শিক লড়াই। এখানে ফাঁকিঝুঁকির কোনো সুযোগ নেই।যখন ক্ষমতার উচ্চাসন থেকে বলা হয়, ‘আমরা কারও কাছ থেকে কথা কেড়ে নিচ্ছি না’, তখন ভয়টা বাড়ে বৈকি। কথা কেড়ে না নেওয়াই গণতন্ত্র নয়। সেই সঙ্গে কথা বলার অভয় পরিবেশটাও নিশ্চিত করতে হয়। উন্নয়নের ধারা অব্যাহত রাখতে এবং জঙ্গি নামের দানবের বিরুদ্ধে লড়াইয়ে জিততে হলে মানুষের গণতান্ত্রিক সুযোগ প্রশস্ত করতেই হবে।সোহরাব হাসান: কবি, সাংবাদিক।sohrabhassan55@gmail.comইহাতে মন্তব্য প্রদান বন্ধ রয়েছে
24		সংবাদ: জাতির জনক বঙ্গবন্ধু শেখ মুজিবুর রহমানের হত্যাকারী ও মুক্তিযুদ্ধে মানবতাবিরোধী অপরাধে দণ্ডপ্রাপ্ত অপরাধীদের স্থাবর-অস্থাবর সব সম্পত্তি বাজেয়াপ্ত করা সম্পর্কিত সিদ্ধান্ত প্রস্তাব সর্বসম্মতিক্রমে জাতীয় সংসদে গ্রহণ করা হয়েছে।শেখ আলিমুল হক‘বঙ্গবন্ধুর হত্যাকারীদের সম্পত্তি বাজেয়াপ্তের সিদ্ধান্ত’ খুবই ভালো এবং দেরিতে হলেও সঠিক। কারণ, বঙ্গবন্ধুর হত্যাকারীদের সঙ্গে কেবল মীর জাফরের তুলনা করা যায়! আর তাই মীর জাফরের অনুসারীদের যেমন এ দেশে ঠাঁই হবে না, তেমন তাদের কোনো সম্পত্তিও থাকবে না!!!মো. নাসিম রহমানবঙ্গবন্ধুর মন্ত্রিসভার ১২ জনের মধ্যে যে নয়জন পরবর্তীকালে মোশতাকের মন্ত্রিসভায় যোগ দিয়েছিলেন, তাঁদের সম্পত্তিও বাজেয়াপ্ত করা হোক।আনিস রহমানবিশ্ব বেহায়াদের সম্পত্তি বাজেয়াপ্ত করার সিদ্ধান্তে আজ থেকে ৩০ লাখ শহীদের আত্মা শান্তি পাবে। সংসদ ও এই সরকারকে অশেষ ধন্যবাদ। এই সম্পত্তি যুদ্ধাহত অসচ্ছল পরিবারের মধ্যে ট্রাস্ট করে দেওয়া হোক।বাসস। ৩০ সেপ্টেম্বর ২০১৬ইহাতে মন্তব্য প্রদান বন্ধ রয়েছে
25		জি, ঘটনা এমনই দাঁড়াচ্ছে। বন ধ্বংস করবেন, নদী নষ্ট করবেন, কৃষিজমিকে বদলে ফেলবেন—আর বলবেন উন্নয়ন হচ্ছে, সেটি আর হচ্ছে না। আন্তর্জাতিক অপরাধ আদালত (আইসিসি) এখন পরিবেশ ধ্বংসকেও মানবতার বিরুদ্ধে অপরাধ হিসেবে দেখা শুরু করেছে। পরিবেশ ধ্বংস ও ভূমি দখলের হোতাদের বিচারের জন্য নেদারল্যান্ডসের হেগে অবস্থিত এই আদালতের দরজা এখন খোলা।কাজেই স্যুট পরা কথিত ‘ভালো’ লোকদেরও মানবতার বিরুদ্ধে অপরাধের কাঠগড়ায় দাঁড়াতে হতে পারে। প্রথমবারের মতো পৃথিবীর সর্বোচ্চ অপরাধ আদালত প্রকৃতি ধ্বংস ও ভূমি দখলকে মানবতার বিরুদ্ধে অপরাধের তালিকাভুক্ত করছে (নিউইয়র্ক টাইমস, ২৯ সেপ্টেম্বর, ২০১৬)।এ​ই সে​েপ্টম্বরে আইসিসির প্রসিকিউটরের দপ্তর থেকে প্রকাশিত কৌশলপত্রে বিষয়টা পরিষ্কার করা হয়েছে। কৌশলপত্রের ‘মামলা বাছাই ও অগ্রাধিকারকরণ’ অনুচ্ছেদে বলা হয়েছে, কোনো রাষ্ট্র চাইলে আন্তর্জাতিক আইনের অধীনে প্রাকৃতিক সম্পদের বেআইনি আত্মসাৎ, ভূমি দখল অথবা পরিবেশ ধ্বংসের বিচারে আইসিসি সহযোগিতা দেবে। (http://preview.tinyurl.com/h6usdfu)।আইসিসির এই সিদ্ধান্তের পেছনেও গণ–আন্দোলনের ইতিহাস আছে। কম্বোডিয়ার কিছু মানুষ আইসিসিতে একটি মামলা দায়ের করেন। তাঁদের অভিযোগ, ২০০২ সাল থেকে কম্বোডিয়ার সরকার, সামরিক বাহিনী, পুলিশ এবং আদালত সেখানকার ৩ লাখেরও বেশি মানুষকে বলপূর্বক উচ্ছেদ করে আসছে।অনুরূপ ঘটনা বাংলাদেশেও ঘটতে যাচ্ছিল ২০০৬ সালে। দিনাজপুরের ফুলবাড়ীতে একটি বিদেশি কোম্পানির মাধ্যমে বিপজ্জনক উন্মুক্ত পদ্ধতিতে কয়লাখনি করার জন্য প্রায় ২ লাখ মানুষ উচ্ছেদের শিকার হতে যাচ্ছিল। অবশ্য স্থানীয়দের রক্তক্ষয়ী আন্দোলন তৎকালীন বিএনপি সরকারকে পিছু হটতে বাধ্য করে।মানবতার বিরুদ্ধে অপরাধী বলতে এত দিন আমরা যুদ্ধাপরাধ, গণহত্যা, মানব ও মাদক পাচারকারীদের বুঝতাম। এগুলো চিহ্নিত অপরাধ। এগুলোর পক্ষে সাফাই গাওয়াও কঠিন। কিন্তু যাঁদের হাতে রক্তের দাগ নেই, যাঁরা নিজ হাতে একটি টিকটিকিও হয়তো হত্যা করেননি, তাঁদের অপরাধ ধরা কঠিন। যুদ্ধে নিরীহ মানুষকে হত্যা কিংবা যুদ্ধের নিয়ম ভঙ্গ করাকে যুদ্ধাপরাধ বলে। কিন্তু করপোরেট কোম্পানির প্রধান নির্বাহী অথবা সরকারি ক্ষমতার অধিকারীদের কলমের এক খোঁচায় পৃথিবীর ভয়ানক ক্ষতি হয়ে যেতে পারে। ক্ষতি হয়ে যেতে পারে জনগণের এবং পরিবেশের অস্তিত্বের। প্রায়ই এমন ব্যক্তিরা বিচারের ঊর্ধ্বে থেকে তো যানই, উল্টো তাঁদের উন্নয়নের বীরও বলা হয়। তাঁরা ভোগ করেন ভিভিআইপি, সিআইপির মর্যাদা। কোনো বড় কোম্পানির সিইও অথবা সরকারের কোনো সচিব বা মন্ত্রী এমন সিদ্ধান্ত নিলেন, যার ফলে বড় আকারের পরিবেশ ধ্বংস হলো। কিংবা ভূমি থেকে উচ্ছেদ হলো অনেক মানুষ। এসব কর্মকাণ্ডকে মানবতার বিরুদ্ধে অপরাধ বলার আইনি রাস্তা আগে ছিল না। আইসিসি তার পথ দেখাল। আইসিসির প্রসিকিউটর ফাতু বেনসোদা জানাচ্ছেন, ‘আমরা শুধু অপরাধের প্রতি নজরপাতের এলাকা বড় করছি, আমরা দেখতে চাইছি বৃহত্তর প্রেক্ষিত থেকে।’ (নিউইয়র্ক টাইমস, ২৯ সেপ্টেম্বর, ২০১৬)। উল্লেখ্য, ব্যক্তি থেকে সরকার, সবাই এই বিচারের আওতায় পড়বেন।ইতিমধ্যে পেরুর সাবেক প্রেসিডে​ন্ট ফুজিমোরিকে পরিবেশ ধ্বংসের দায়ে আইসি​সিতে নেওয়ার চেষ্টা হয়েছিল। কিন্তু তাঁর অপকর্ম আইসিসি প্রতিষ্ঠার (২০০২) আগের হওয়ায় আপাতত তা সম্ভব হচ্ছে না। তবে ইকুয়েডরের বন ধ্বংসের বিচারের আরজি ইতিমধ্যে আইসিসির কাছে অাছে।অনেক দেশের আইনেই পরিবেশ ধ্বংস কিংবা মানুষকে তঁার জমি-বসতি থেকে উচ্ছেদ করার পথ কৌশলে খোলা রাখা হয়। রাজনীতিবিদেরা উন্নয়নের ভুল চিন্তা থেকে কিংবা নিরেট দুর্নীতির বশে এমন কাজ করে ফেলেন, যার দায় প্রজন্ম থেকে প্রজন্মকে শুধতে হয়। আইসিসির নতুন সিদ্ধান্তের পর কোম্পানির নির্বাহী, বিনিয়োগকারী অথবা সরকারগুলোর প্রতি হুঁশিয়ারি গেল, পরিবেশ নিয়ে লীলাখেলা করায় বিপদ আছে। তবে এখনই আইসিসি পরিবেশ অথবা ভূমি দখলের হোতাদের ধরে ধরে বিচার করতে যাচ্ছে না। কোনো দেশ যদি চায়, তাহলে তারা এমন অপরাধের বিচারে সহযোগিতা করবে। কোনো দেশ না চাইলে কিংবা অপারগ হলেও কথা থাকবে। জাতিসংঘের নিরাপত্তা পরিষদ অথবা কোনো সদস্যরাষ্ট্রের অনুরোধে আইসিসি এসব অপরাধের তদন্ত করতে পারবে। এর অর্থ, দেশীয় আইনে বিচার সম্ভব না হলেও ১৯৯৯ সালের রোম স্ট্যাটিউটে স্বাক্ষরকারী দেশগুলোর ওপর আইসিসির শর্ত বর্তাবে। বাংলাদেশ রোম ঘোষণায় স্বাক্ষরকারী প্রথম দেশগুলোর একটি। ২০০৩ সালে জাতীয় সংসদের মাধ্যমে তা অনুস্বাক্ষরিত বা র‍্যাটিফাইও করা হয়েছে। সুতরাং বাংলাদেশ সরকার বা এ  দেশের কোনো ব্যক্তি আন্তর্জাতিক আদালতে বাংলাদেশে সংঘটিত এ ধরনের অপরাধের বিচার দাবি করতে পারবেন। ভারত, চীন ও ইন্দোনেশিয়া এখনো এই ঘোষণায় স্বাক্ষর করেনি।শুধু পরিবেশ ও ভূমি দখল নয়, সাংস্কৃতিক ঐতিহ্য ও বিশ্ব ঐতিহ্য হিসেবে চিহ্নিত প্রত্নসম্পদের ক্ষতিও মানবতার বিরুদ্ধে অপরাধ হিসেবেই দেখছে আইসিসি। ইতিমধ্যে একজনের বিচারও হয়েছে এই অপরাধে। ২০১২ সালে মালের জঙ্গিনেতা আহমাদ আল-মাহদি জাতিসংঘের বিশ্ব ঐতিহ্য-ঘোষিত টিমবাকটুর ঐতিহাসিক সৌধগুলো ধ্বংস করে বেশ গর্ব করেছিলেন। হেগের আন্তর্জাতিক অপরাধ আদালতে তাঁকে যুদ্ধাপরাধী হিসেবে সাব্যস্ত করলেন। (দেখুন: http://tinyurl.com/hysqxsn) তাঁর নয় বছরের কারাদণ্ড হয়।আইসিসিকে বলা যায় জাতিসংঘের আদালত। জাতিসংঘের সমর্থনের ওপরই নির্ভর করছে এর কার্যকারিতা। জাতিসংঘের সংস্থা ইউনেসকো সম্প্রতি বিশ্ব ঐতিহ্য-ঘোষিত সুন্দরবনের কোল ঘেঁষে রামপালে কয়লাভিত্তিক বিদ্যুৎকেন্দ্র নির্মাণে আপত্তি জানিয়েছে। ইউনেসকোসহ বাংলাদেশের বিশেষজ্ঞ ও নাগরিকদের বড় অংশই মনে করে, এই বিদ্যুৎকেন্দ্র সুন্দরবনের অস্তি​েত্বর জন্য মারাত্মক হুমকি। তাই প্রত্নতাত্ত্বিক বিশ্ব ঐতিহ্যের পাশাপাশি প্রাকৃতিক বিশ্ব ঐতিহ্যের ক্ষতির প্রশ্নটি নতুন করে ভাবা দরকার।ইতিমধ্যে পাকিস্তানের লাহোরের প্রস্তাবিত মেট্রোলাইন নির্মাণ আটকে দিয়েছেন সে দেশের আদালত। কারণ হিসেবে বলা হয়, শালিমার গার্ডেন ইউনেসকোর তালিকাভুক্ত বিশ্ব ঐতিহ্যের অংশ। এর ২০০ ফুটের মধ্যে মেট্রোরেল হলে শালিমার গার্ডেনসহ মোগল আমলের ১১টি স্থাপনার ক্ষতি হবে। ভারত সরকারও সম্প্রতি ৩০০ কোটি ডলারের একটি হীরক উত্তোলন প্রকল্প সাময়িকভাবে স্থগিত করে দিয়েছে। উদ্দেশ্য, বনের বাঘের চলাচলের পথ অবাধ রাখা ও পরিবেশ রক্ষা। আপাতভাবে বেঁচে যায় ভারতের মধ্যপ্রদেশের ছাত্তারপুর বনাঞ্চলের ৯৭১ হেক্টর এলাকার মোট ৪ লাখ ৯২ হাজার গাছ।বাংলাদেশের সুন্দরবনও বিশ্ব ঐতিহ্যের অংশ। আমাদের চীনের প্রাচীরের মতো কিছু নেই। আমাদের আছে সুন্দরবনের মতো প্রাকৃতিক রক্ষাপ্রাচীর। সুন্দরবন অফুরান সম্ভাবনাময় প্রাণসম্পদের ভান্ডার। এর জন্য নিশ্চিতভাবে ক্ষতিকর রামপাল প্রকল্প নিয়ে এগোনোর  আগে তাই পুনরায় ভাবা উচিত। সুন্দরবনের কোনো বিকল্প নেই।বৈশ্বিক আইনব্যবস্থার দর্শন দিনকে দিন গভীর ও ব্যাপক হচ্ছে। মানুষ, সমাজ ও প্রকৃতির পক্ষে নতুন নতুন আইন প্রণীত হচ্ছে। আইন থাকলে আজ বা কাল অপরাধীকে আদালতের কাঠগড়ায় দাঁড় করানোর সম্ভাবনা থাকে। সুতরাং ভাবিয়া করিও কাজ, করিয়া ভাবিও না।ফারুক ওয়াসিফ: সাংবাদিক ও লেখক।ইহাতে মন্তব্য প্রদান বন্ধ রয়েছে
26		সুপ্রিম কোর্টের বিচারপতি, নির্বাচন কমিশনারসহ সব সাংবিধানিক সংস্থার পদধারীদের অপসারণ-সংক্রান্ত পূর্ণাঙ্গ রায়ের অপেক্ষায় ছিলাম। সেটা পেলাম এবং ২৯০ পৃষ্ঠার রায়টি পড়ে বিবিধ প্রতিক্রিয়া হলো। তবে যেটা স্বস্তির বিষয় বলে মনে হয়েছে তা হলো, হাইকোর্টের তিন বিচারপতি বিভক্ত রায় (২:১ ভোটে) দিয়েছেন ঠিকই, কিন্তু একটি বিষয়ে তাঁরা একমত যে সংসদ যে মেজাজে ষোড়শ সংশোধনীটি পাস করেছে, ঠিক সেই মেজাজে সেটির বাস্তবায়ন হওয়া উচিত নয়।গত ৫ মে তিন সদস্যের হাইকোর্টের একটি বিশেষ বেঞ্চের (বিচারপতি মইনুল ইসলাম চৌধুরী, বিচারপতি কাজী রেজা-উল হক ও বিচারপতি মো. আশরাফুল কামালের সমন্বয়ে গঠিত) সংখ্যাগরিষ্ঠের রায়ে সংসদের পাস করা ষোড়শ সংশোধনী বাতিল হয়। বাতিল ঘোষণাকারী বিচারকদ্বয় বলেছেন, এর সঙ্গে সাংবিধানিক প্রশ্ন জড়িত, তাই তাঁরা সনদ জারি করেছেন। আর ভিন্নমতদানকারী বিচারক রাষ্ট্রপতিকে রেফারেন্স পাঠানোর পরামর্শ দিয়েছেন। রিট আবেদনকারীরাও স্বীকার করেছেন যে সংশোধনীর একটি অংশ হচ্ছে আইন। কিন্তু সেই আইনের একটি খসড়া, যেটি সরকার থেকেই মতামতের জন্য সুপ্রিম কোর্টে প্রেরণ করা হয়েছিল, সে বিষয়ে সুপ্রিম কোর্টের মতামত অপ্রকাশিত থাকতেই এই বিভক্ত রায় এল। মামলাটির দীর্ঘ রায়ের সংখ্যাগরিষ্ঠ ও সংখ্যালঘু উভয় তরফের কিছু পর্যবেক্ষণ যথেষ্ট তাৎপর্যপূর্ণ ও কৌতূহলোদ্দীপক।তবে বিচারক অপসারণ বিষয়ে শুধু বিদেশি রাষ্ট্রের উদাহরণ দেখিয়ে বাংলাদেশকে কোনো একটি গন্তব্যে ঠেলা উচিত মনে করি না। কমনওয়েলথভুক্ত দেশের ৩৩ ভাগ, যারা সংসদীয় অপসারণ আর সাড়ে ৬২ শতাংশ সুপ্রিম জুডিশিয়াল কাউন্সিলের মতো ব্যবস্থা মানছেন, তাঁদের কারও দৃষ্টান্তই আমাদের সঙ্গে ঠিক শতভাগ খাপ খাবে না। যেমন সরকার বলেছে, ভারত ও ব্রিটেনের সংসদীয় অপসারণ রীতি আছে। কিন্তু তাদের কারও ভোটদানের স্বাধীনতা হরণকারী ৭০ অনুচ্ছেদ নেই। ৫ জানুয়ারির মতো নির্বাচনে জয়ী সাংসদও নেই। আবার যাদের সুপ্রিম জুডিশিয়াল কাউন্সিল আছে, তারা নখদন্তহীন বা ঘুমন্ত নয়।ভিন্নমতদানকারী বিচারক বিচারপতি মো. আশরাফুল কামাল ষোড়শ সংশোধনী পাসের জন্য সংসদকে অভিবাদন জানিয়েছেন। লিখেছেন, ‘আমি বর্তমান মহান জাতীয় সংসদকে বিচার বিভাগের পক্ষ থেকে সশ্রদ্ধ কৃতজ্ঞতা জানাচ্ছি।’ আবার উপসংহারে নির্দিষ্ট সুপারিশ করেছেন যে বিচারকদের অসদাচরণ বা অসমর্থ (তদন্ত ও প্রমাণ) বিলটি জনগুরুত্বপূর্ণ। তাই রাষ্ট্রপতি এটি সংবিধানের ১০৬ অনুচ্ছেদ মোতাবেক উপদেষ্টামূলক মতামত নিতে সুপ্রিম কোর্টে প্রেরণ করতে পারেন। এর আগে পিলখানা বিদ্রোহীদের সেনা আইনে বিচার করা না-করা প্রশ্নে রাষ্ট্রপতি রেফারেন্স পাঠিয়েছিলেন। বিডিআর আইনে বিচার করতে সুপ্রিম কোর্টের দেওয়া পরামর্শ সরকার মেনেছিল। এবারও তা-ই হতে পারে। ষোড়শ সংশোধনী বিষয়ে আইনমন্ত্রী আনিসুল হকের সঙ্গে আলোচনায় মনে হয়েছে, তিনি সুপ্রিম কোর্টের সংবেদনশীলতা রক্ষায় সতর্ক। ভারতের নির্বাহী বিভাগ কিন্তু ১৯৯৮ সালে রাষ্ট্রপতির বিশেষ রেফারেন্স পাঠিয়েই বিচারক নিয়োগের দায় জ্ঞাতসারে সুপ্রিম কোর্টের কাছে ন্যস্ত করেছিল।বিস্ময়ের সঙ্গে লক্ষ করেছি যে অ্যামিকাস কিউরিরা আবারও বিচার বিভাগের স্বাধীনতার রক্ষাকবচ হিসেবে মাসদার হোসেন মামলার নিঃশর্ত প্রশংসা করলেন। অথচ ওই রায়ের বিরাট ত্রুটি হলো, এতে সামরিক ফরমানে বিচার বিভাগের স্বাধীনতা ও সংবিধানের মৌলিক কাঠামো যে বিধ্বস্ত অবস্থায় আছে, তা স্বীকৃত হয়নি। উপরন্তু আবারও লেখা হলো, এই রাষ্ট্রের ক্ষমতার পৃথক্করণ নীতি সার্থক। অথচ তা সার্থক নয়। বিচার বিভাগের যে মৌলিক কাঠামোকে আমরা শ্রদ্ধা করব, বলব এটা অপরিবর্তনীয়, সেখানে জেনারেল জিয়ার কোনো একটি ফরমানও তো থাকা উচিত নয়।বাহাত্তরের সংবিধান পুনরুজ্জীবন কিংবা সংবিধান সংস্কারকে আমি একটি চলমান ও ধারাবাহিক প্রক্রিয়া হিসেবেই দেখি। কিন্তু মুখে বলা হবে এক, সাধারণ মানুষ জানবে এক, কিন্তু কাজে হবে আর এক, সেটা তো চলতে পারে না। বাহাত্তরের সংবিধানের বিরোধী তিন-চারটি সামরিক ফরমান কিংবা চতুর্থ সংশোধনীর কালো তিলক এখনো সংবিধানে লেপ্টে আছে। ৯৫ অনুচ্ছেদে বিচারক নিয়োগে ‘অতিরিক্ত’ যোগ্যতা নির্ধারণ, ৯৯ অনুচ্ছেদে অবসরের পরে বিচারকদের প্রজাতন্ত্রের লাভজনক পদে চাকরির সুযোগ আর ১১৫ ও ১১৬ অনুচ্ছেদে নিম্ন আদালতের বিচারকদের নিয়োগ ও অপসারণ সুপ্রিম কোর্টের পরিবর্তে সরকারের কাছে ন্যস্ত থাকার কথা বলা আছে। অ্যামিকাস কিউরি হিসেবে ড. কামাল হোসেন ও আমীর-উল ইসলাম অভিমত দেন যে, ‘বিচার বিভাগের স্বাধীনতা সংবিধানের “ফাউন্ডেশন স্টোন” এবং নিয়োগপ্রক্রিয়া অপসারণপ্রক্রিয়ার অবিচ্ছেদ্য অংশ।’ অথচ সংবিধানের মৌলিক কাঠামোবিনাশী ওই চার অনুচ্ছেদ, যা চতুর্থ ও পঞ্চম সংশোধনীতে বাহাত্তরের সংবিধান থেকে বিচ্যুত ও বিকৃত হয়ে এখনো টিকে আছে, সেসব অপনোদনের কথা রায়ে উল্লেখ নেই।বিচারপতি মইনুল ইসলাম চৌধুরী অবশ্য ১১৫ ও ১১৬ অনুচ্ছেদ বাহাত্তরে ফিরিয়ে দেওয়ার প্রশ্নে রাষ্ট্রপক্ষের নীরবতায় দুঃখ প্রকাশ করেছেন। কিন্তু সেটা অপ্রতুল। কারণ, বিচার বিভাগের স্বাধীনতা বিষয়ে কোনো অসম্পূর্ণ ও খণ্ডিত মৌলিক কাঠামো আমি কল্পনা করতে অপারগ।তাই এই মামলায় আপিল বিভাগের শুনানিতে এসবের একটা স্থায়ী বিহিত আশা করি। হাইকোর্টের ভিন্নমত প্রদানকারী বিচারকের রায়ে বারবার শুধু ৯৬ অনুচ্ছেদে সুপ্রিম কাউন্সিল প্রজাতন্ত্রের ‘বেতনভুক কর্মচারীর’ (জিয়ার) ‘বেয়নেটের খোঁচায়’ এসেছে বলে মন্তব্য এসেছে। বিচারপতি আশরাফুল কামাল মন্তব্য করেছেন, ‘আপিল বিভাগ ২৯ মার্চ ২০১১–এর রায়ে জেনারেল জিয়ার আনা ৯৬ অনুচ্ছেদের কবর রচনা করে সর্বকালের সর্বশ্রেষ্ঠ বাঙালি, স্বাধীনতার স্থপতি জাতির পিতা বঙ্গবন্ধু শেখ মুজিবের নেতৃত্বাধীন গণপরিষদের ৪০৩ সদস্যের অক্লান্ত পরিশ্রমে প্রণীত যে মূল সংবিধান তাকে রক্ষা করেন।’ তাঁর আরও মন্তব্য, ‘ষোড়শ সংশোধনীর ফলে “বিচার বিভাগের সত্যিকারের স্বাধীনতা পুনঃপ্রতিষ্ঠা” পেয়েছে।’ কিন্তু চতুর্থ সংশোধনীতে দলিত ও বেয়নেটচর্চিত অনুচ্ছেদগুলো রেখে এই দাবি করা সংগত হবে কি?সংখ্যাগরিষ্ঠের রায়ে বিচার বিভাগের ইতিহাসে এই প্রথমবারের মতো সংবিধান সংশোধন বিলের বৈধতা পরীক্ষা করতে বসে এর প্রকৃত উদ্দেশ্য এবং বাস্তব রাজনৈতিক সংস্কৃতি ও গণতন্ত্র অনুশীলনের অবস্থা বিবেচনায় নেওয়া হয়েছে। ভাবতে পারলে খুশি হতাম যে ষোড়শ সংশোধনী মুক্তিযুদ্ধ ও বিচার বিভাগের স্বাধীনতার চেতনার মশাল। সংখ্যাগরিষ্ঠের রায়ে দলত্যাগ বন্ধসংক্রান্ত ৭০ অনুচ্ছেদের প্রতি যথার্থই আলোকপাত করা হয়েছে। বিচারক অপসারণ প্রস্তাবের ভোটাভুটিতে ৭০ অনুচ্ছেদের কার্যকারিতা স্থগিত রেখে এ-সংক্রান্ত উদ্বেগ প্রশমনের কথা ভাবা যায় বলেই মনে করি।ভিন্নমত প্রদানকারী বিচারকের রায়ে ‘রাজাকার বিচারপতিদের’ পদে বহাল থাকা নিয়ে যেসব প্রশ্ন তোলা হয়েছে, তা দ্রুত বিচারিক ফোরামেই নিষ্পত্তির দাবি রাখে। এসব প্রশ্নের মধ্যে আছে, ‘৩০ লাখ মুক্তিযোদ্ধার রক্তের ওপর দাঁড়িয়ে স্বাধীনতাবিরোধী জামায়াতি বিচারপতিরা কেন বহাল থাকবে? কেন রাজাকার বিচারপতি বহাল থাকবে? কেন স্বাধীনতাবিরোধী ও স্বাধীনতার বিপক্ষে অবস্থানকারী বিচারপতি হিসেবে বহাল থাকবে?’ আরও লক্ষণীয় যে বিচারপতি মো. আশরাফুল কামাল জনগণকে ধন্যবাদ জানিয়ে বলেছেন, তাঁরা ‘এবার আমাদেরকে স্বাধীনতাবিরোধী ও জামায়াতমুক্ত সংসদ উপহার দিয়েছেন।’ আমরা দেখি, এই রায়ে বিচারক পদে থাকা না-থাকার বিষয়ে কতগুলো নতুন বিবেচ্য বিষয় এসেছে। ভিন্নমত প্রদানকারীর রায়ে সংসদের প্রতি নির্দিষ্ট সুপারিশ হলো, ‘যারা জামায়াতের আদর্শে বিশ্বাসী, যারা স্বাধীনতা ও সংবিধানে বিশ্বাস করে না, সেই সব বিচারপতিকে অপসারণ করে বিচার বিভাগকে কলঙ্কমুক্ত করবেন। আর যাঁরা সংবিধানের প্রস্তাবনায় বর্ণিত মুক্তিযুদ্ধের চেতনা অন্তরে ধারণ না করেন, তঁাদের বিচারপতি নিয়োগ না করা। যিনি সেই সব মহান আদর্শসমূহকে হৃদয়ঙ্গম করতে পারবেন, তিনিই কেবল এই সংবিধানকে সঠিকভাবে ব্যাখ্যা করতে পারবেন।’বিচারপতি মইনুল ইসলাম চৌধুরী চমৎকার একটি মন্তব্য করেছেন, ‘সংসদীয় অপসারণ ব্যবস্থা যাদের আছে, সেখানে আগ্রহের কেন্দ্রবিন্দুতে নিয়োগের বিষয় থাকে, অপসারণ নয়। কিন্তু আমাদের দেশের নির্বাহী বিভাগ কখনো ওই সব দেশের বিচারক নিয়োগপ্রক্রিয়া নিয়ে কোনো কথা বলেন না।’ তবে আমাদের রূঢ় বাস্তবতা হলো, ১০ বিচারকের মামলায় সুপ্রিম কোর্ট নিজেই এক মাইলফলক গাইডলাইন করলেন, কিন্তু তাঁরা তা কীভাবে মানছেন, তা স্পষ্ট নয়। সুপ্রিম কোর্ট নিজেদের রায়ে কিংবা বাধ্যতামূলক আইনে বর্ণিত ‘স্বচ্ছতা’ নিজেরাই মানছেন না বলে খোদ মূল রায়দানকারী আপিল বিভাগের বিচারক বিচারপতি আবদুল মতিন অবসরে গিয়ে প্রথম আলোকে দেওয়া সাক্ষাৎকারে আক্ষেপ প্রকাশ করেন। তাই সমস্যাটা শুধুই নির্বাহী বিভাগ ও সংসদের নয়।এই বিষয়ে দ্রুত রাষ্ট্রপতির রেফারেন্স আশা করি। তবে আপিল বিভাগ বিষয়টি কী প্রক্রিয়ায় নিষ্পত্তি করবেন, সেটা তাঁর বিষয়। কিন্তু এই ৯৬ অনুচ্ছেদ প্রশ্নে রাষ্ট্রের তিনটি অঙ্গেরই দ্বিধাদ্বন্দ্ব নতুন নয়। ভিন্নমতদানকারী বিচারক পঞ্চম সংশোধনীর রায়ের জন্য বিচারপতি এ বি এম খায়রুল হককে ‘বিচার বিভাগের সূর্যসন্তান’ বলেছেন। কিন্তু এই রায়ের কয়েকটি তথ্যগত ত্রুটির উল্লেখ না করলেই নয়।বিশেষ বেঞ্চের রায়ের উল্লেখমতে, পঞ্চম সংশোধনী মামলার হাইকোর্টের মূল রায়ে সুপ্রিম কাউন্সিলকে নির্দিষ্টভাবে বেআইনি বলা হয়নি। ২০১০ সালে আপিল বিভাগ এই ব্যবস্থার প্রশংসা করে বলেন, এটা যেমন ছিল, তেমন থাকবে। মাত্র ৫৫ দিন পর এর রিভিউ হয়। এবার এর আয়ুষ্কাল ৩১ ডিসেম্বর ২০১২ ঠিক হয়। কিন্তু তা সত্ত্বেও ২০১১ সালে পঞ্চদশ সংশোধনীতে সংসদ একে বাঁচিয়ে ২০১৪ সালে ষোড়শ সংশোধনীতে তাকে মৃত ঘোষণা করে। আর বিচারক নিয়োগসংক্রান্ত বিধান ৯৫(২ক) জিয়ার সামরিক ফরমানে ঢুকেছে, বাহাত্তরের সংবিধানে এটা ছিল না। অথচ সংবিধানপ্রণেতাদের বরাতে রায়ে সেভাবেই লেখা হয়েছে। ‘বড় রাষ্ট্রদ্রোহী’ বিচারপতি সায়েম ১৯৭৫ সালে যখন মূল ৯৬ অনুচ্ছেদ পুনরুজ্জীবিত করেছিলেন, তখন রাষ্ট্রপতির আদেশে বিচারক অপসারণের বিধান ছিল, যা চতুর্থ সংশোধনীতে আনা হয়েছিল।আমরা হয়তো বিশ্বে এখন এমন একটি রাষ্ট্র, যার সুপ্রিম কোর্টের বিচারপতি ও তাঁদের মতো মর্যাদাসম্পন্ন কোনো সাংবিধানিক পদধারীর জবাবদিহির প্রক্রিয়া কী, তা অস্পষ্ট। সংসদে পাস করা কোনো আইনের বৈধতা চ্যালেঞ্জ হওয়া নতুন কোনো ঘটনা নয় এবং তা বহাল বা বাতিল হওয়াও যেকোনো গণতান্ত্রিক দেশে স্বাভাবিক ঘটনা। কিন্তু এই মুহূর্তে দেশে সুপ্রিম জুডিশিয়াল কাউন্সিল পুনরুজ্জীবিত অবস্থায় আছে কি নেই, তার কোনো কর্তৃপক্ষীয় উত্তর পাই না।মিজানুর রহমান খান: সাংবাদিক৷mrkhanbd@gmail.comইহাতে মন্তব্য প্রদান বন্ধ রয়েছে
27		আগামী ফেব্রুয়ারি মাসে বর্তমান নির্বাচন কমিশনের মেয়াদ শেষ হবে। সংবিধান অনুযায়ী, একজন নির্বাচন কমিশনারকে প্রধান নির্বাচন কমিশনার হিসেবে নিয়োগ দেওয়া ছাড়া বাকি চারজনের কাউকেই পুনর্নিয়োগ দেওয়া যাবে না। তবে ২০১৪ সালের দশম জাতীয় সংসদ নির্বাচন থেকে শুরু করে পরবর্তী সব নির্বাচন গ্রহণযোগ্য করার ব্যাপারে তাঁদের চরম ব্যর্থতার কারণে, কাজী রকিবউদ্দীন কমিশনের কারোরই প্রধান নির্বাচন কমিশনার হিসেবে নিয়োগ পাওয়ার সুযোগ অতি ক্ষীণ। তাই এই সম্ভাবনাই প্রবল যে, নতুন পাঁচজন ব্যক্তি কমিশনে নিয়োগ পেতে যাচ্ছেন। ফলে কমিশনের পুনর্গঠন নিয়ে ইতিমধ্যেই ব্যাপক আলাপ-আলোচনা শুরু হয়েছে, যা নিঃসন্দেহে ইতিবাচক।রকিবউদ্দীন কমিশন নিয়োগ পেয়েছে একটি অনুসন্ধান কমিটির সুপারিশের ভিত্তিতে। আমাদের মাননীয় আইনমন্ত্রী সম্প্রতি বলেছেন, এবারও আগের মতোই নির্বাচন কমিশনে নিয়োগ দেওয়া হবে। তাই আমাদের জানা দরকার, আগেরবার কীভাবে অনুসন্ধান কমিটি গঠিত ও কমিশনে নিয়োগ দেওয়া হয়েছিল।২৩টি রাজনৈতিক দলের সঙ্গে সংলাপের ভিত্তিতে তৎকালীন রাষ্ট্রপতি জিল্লুর রহমান ২০১২ সালের ১২ জানুয়ারি নির্বাচন কমিশনে নিয়োগ প্রদানের ক্ষেত্রে অস্পষ্টতা দূরীকরণের লক্ষ্যে একটি আইন অথবা প্রজ্ঞাপন জারির সুপারিশ করেন। রাষ্ট্রপতির সুপারিশে প্রধান বিচারপতি মনোনীত আপিল ও হাইকোর্ট বিভাগের একজন করে বিচারপতি, সরকারি কর্মকমিশনের চেয়ারম্যান, মহাহিসাব নিরীক্ষক ও নিয়ন্ত্রক এবং দুর্নীতি দমন কমিশনের চেয়ারম্যানকে অন্তর্ভুক্ত করে পাঁচ সদস্যের একটি অনুসন্ধান কমিটি গঠনের প্রস্তাব করা হয়। এরই ধারাবাহিকতায়, যদিও মহামান্য রাষ্ট্রপতির সুপারিশ উপেক্ষা করে, ২১ জানুয়ারি মন্ত্রিপরিষদ কর্তৃক একটি প্রজ্ঞাপনের মাধ্যমে দুর্নীতি দমন কমিশনের চেয়ারম্যানকে বাদ দিয়ে চার সদস্যবিশিষ্ট একটি অনুসন্ধান কমিটি গঠনের ঘোষণা দেওয়া হয়। পরবর্তী সময়ে ২০১২ সালের ২৪ জানুয়ারি জারি করা আরেকটি প্রজ্ঞাপনের মাধ্যমে আপিল বিভাগের বিচারপতি সৈয়দ মাহমুদ হোসেন, হাইকোর্ট বিভাগের বিচারপতি মো. নূরুজ্জামান, মহাহিসাব নিরীক্ষক ও নিয়ন্ত্রক আহমেদ আতাউল হাকিম এবং সরকারি কর্মকমিশনের চেয়ারম্যান এ টি এম আহমেদুল হক চৌধুরীকে নিয়ে একটি অনুসন্ধান কমিটি গঠন করা হয়। অনুসন্ধান কমিটিকে তাদের কার্যপদ্ধতি নির্ধারণের ক্ষমতা দেওয়া হয়।এই লেখক প্রথম আলোয় প্রকাশিত (৩০ জানুয়ারি ২০১২) একটি উপসম্পাদকীয়তে ঘোষিত অনুসন্ধান কমিটিতে সরষের মধ্যেই ভূত থাকার অভিযোগ উত্থাপন করেছিল। একই সঙ্গে উপসম্পাদকীয়টিতে অনুসন্ধান কমিটিকে স্বচ্ছতার সঙ্গে দায়িত্ব সম্পাদনের অনুরোধ করা হয়। এ ছাড়া কমিশনে নিয়োগ প্রদানের লক্ষ্যে সংবিধান অমান্য করে আইন প্রণয়নের পরিবর্তে প্রজ্ঞাপন জারি করার ব্যাপারেও এতে অসন্তুষ্টি প্রকাশ করা হয়।সংবিধানের ১১৮ অনুচ্ছেদে ‘আইনের বিধানাবলি-সাপেক্ষে রাষ্ট্রপতি প্রধান নির্বাচন কমিশনারকে এবং অন্যান্য নির্বাচন কমিশনারকে নিয়োগদান’ করার কথা সুস্পষ্টভাবে বলা আছে। তা সত্ত্বেও সংবিধান প্রণয়নের ৪৪ বছর পরেও প্রতিটি সরকার কমিশনে এ লক্ষ্যে একটি আইন প্রণয়ন না করে ক্রমাগতভাবে সংবিধান অমান্য করে আসছে। এ ক্ষেত্রে আইন প্রণয়নের মূল উদ্দেশ্য হলো কমিশনের সদস্যদের যোগ্যতা-অযোগ্যতার মাপকাঠি নির্ধারণ করে দেওয়া। তাই আইন প্রণয়ন না করে প্রজ্ঞাপন জারির মাধ্যমে নির্বাচন কমিশনে নিয়োগ দেওয়া কোনোভাবেই গ্রহণযোগ্য নয়। সম্প্রতি একটি আলোচনা সভায় ব্যারিস্টার আমীর-উল ইসলাম, যিনি আমাদের সংবিধান–প্রণেতাদের একজন, এ ধরনের নিয়োগের সাংবিধানিক বৈধতা নিয়ে প্রশ্ন তুলেছেন। সুতরাং, এ ব্যাপারে সব সন্দেহের অবসানের লক্ষ্যে সংসদের বর্তমান অধিবেশনেই একটি আইন প্রণয়নের জন্য সরকারের কাছে বিনীত সুপারিশ করছি।এ ছাড়া নির্বাচন কমিশনে নিয়োগ প্রদানের লক্ষ্যে একটি আইন প্রণয়নের ব্যাপারে সরকারের অনীহার কারণ আমাদের কাছে বোধগম্য নয়। এটি কোনো জটিল আইন হওয়ার কথা নয়। এ ধরনের আইনের একটি খসড়া হুদা কমিশন তাদের মেয়াদ শেষের আগে তৈরি করে রেখে গেছে। সব স্বার্থসংশ্লিষ্ট ব্যক্তিদের সঙ্গে আলাপ-আলোচনার মাধ্যমে খসড়াটি চূড়ান্ত করে সংসদের আগামী অধিবেশনেই এটিকে সহজেই আইনে পরিণত করা যায়। আশা করি, সরকার, বিশেষ করে আমাদের আইনমন্ত্রী বিষয়টি গুরুত্বের সঙ্গে বিবেচনা করবেন। কারণ, এর মাধ্যমে নির্বাচন কমিশনারদের যোগ্যতা-অযোগ্যতার মাপকাঠি নির্ধারিত করে দিলে অতীতের মতো অনাকাঙ্ক্ষিত ব্যক্তিদের কমিশনে নিয়োগ দেওয়ার আশঙ্কা কমে যাবে।একই সঙ্গে আশা করি, আইনমন্ত্রী অনুসন্ধান কমিটি গঠনের বিষয়েও নতুন করে ভাববেন। আমাদের রাজনৈতিক বাস্তবতার কারণে সাংবিধানিক প্রতিষ্ঠানের প্রধান হলেই দুর্ভাগ্যবশত কোনো ব্যক্তি সৎ ও সাধু হয়ে যান না। বস্তুত, আমাদের সাংবিধানিক ও বিধিবদ্ধ প্রতিষ্ঠানগুলোতে নিয়োগপ্রাপ্তদের অনেকের বিরুদ্ধেই দলপ্রীতির গুরুতর অভিযোগ রয়েছে। এ ছাড়া অনুসন্ধান কমিটির সুপারিশের ভিত্তিতে বিভিন্ন প্রতিষ্ঠানে নিয়োগ দেওয়ার অভিজ্ঞতাও আমাদের জন্য ইতিবাচক নয়। তাই নির্বাচন কমিশনের মতো একটি গুরুত্বপূর্ণ প্রতিষ্ঠানকে, মাননীয় মন্ত্রী সৈয়দ আশরাফুল ইসলামের আকাঙ্ক্ষা অনুযায়ী, বিতর্কের ঊর্ধ্বে রাখার স্বার্থে আমরা অনুসন্ধান কমিটিকেই বিতর্কের ঊর্ধ্বে রাখার ওপর জোর দিচ্ছি এবং এটিকে নতুন আঙ্গিকে গঠন করার অনুরোধ করছি। এ প্রসঙ্গে আমাদের প্রস্তাব হবে, সুপ্রিম কোর্টের আপিল বিভাগের একজন জ্যেষ্ঠ বিচারপতির নেতৃত্বে আওয়ামী লীগের নেতৃত্বে গঠিত মহাজোটের প্রতিনিধি, বিএনপির নেতৃত্বাধীন জোটের একজন প্রতিনিধি, নাগরিক সমাজের একজন প্রতিনিধি এবং গণমাধ্যমের একজন প্রতিনিধি নিয়ে একটি অনুসন্ধান কমিটি গঠনের। তবে লক্ষ রাখতে হবে যে অনুসন্ধান কমিটির সদস্যদের কারও বিরুদ্ধেই যেন অসততা ও দলপ্রীতির কোনো বিশ্বাসযোগ্য অভিযোগ না থাকে।নতুন আঙ্গিকে গঠিত অনুসন্ধান কমিটির কাছে আমাদের নিবেদন থাকবে স্বচ্ছতার সঙ্গে দায়িত্ব পালন করার। পশ্চিমের অনেক দেশেই ‘সানশাইন ল’ রয়েছে। এমন আইনের ফলে, সীমিত কিছু বিষয় ছাড়া, সরকারি প্রতিষ্ঠানের সব সিদ্ধান্তই প্রকাশ্য সভায় গ্রহণ করতে হয়। এর মূল উদ্দেশ্য হলো সিদ্ধান্ত গ্রহণে স্বচ্ছতা নিশ্চিত করা। তাই অনুসন্ধান কমিটির কাছে কমিটির সভাগুলো উন্মুক্ত করার জন্য আমরা অনুরোধ করছি; যাতে রাজনৈতিক দল, গণমাধ্যম ও নাগরিক সমাজের প্রতিনিধিরা এগুলোতে উপস্থিত থাকতে পারেন।স্বচ্ছতা নিশ্চিত করার আরেকটি পন্থা হতে পারে অনুসন্ধান কমিটির বিবেচনাধীন এবং রাষ্ট্রপতির কাছে সুপারিশ করা নামগুলো সুপারিশের পেছনের যুক্তিসহ প্রকাশ করা। তা করা হলে বিবেচনাধীন ব্যক্তিদের বিরুদ্ধে যদি কারও কোনো গুরুতর অভিযোগ থাকে, তা প্রকাশ পাবে এবং যোগ্য ব্যক্তিদের কমিশনে নিয়োগের পথ সুগম হবে। এ লক্ষ্যে কমিটি পাবলিক হিয়ারিংয়ের বা গণশুনানিরও ব্যবস্থা করতে পারে। কমিটির যেহেতু নিজ কার্যপদ্ধতি নির্ধারণের এখতিয়ার রয়েছে, তাই কমিটি চাইলেই তার কার্যক্রমে স্বচ্ছতা নিশ্চিত করতে পারবে।সুষ্ঠু, নিরপেক্ষ ও গ্রহণযোগ্য নির্বাচনের জন্য একটি স্বাধীন, শক্তিশালী এবং সৎ ও স্বাধীনচেতা ব্যক্তিদের নিয়ে নির্বাচন কমিশন গঠনের কোনো বিকল্প নেই। তবে সবচেয়ে স্বাধীন ও শক্তিশালী নির্বাচন কমিশনের পক্ষেও গ্রহণযোগ্য নির্বাচন নিশ্চিত করা সম্ভব নয়, যদি প্রশাসন ও আইনশৃঙ্খলা রক্ষাকারী বাহিনী সহায়তা এবং নিরপেক্ষতার সঙ্গে দায়িত্ব পালন না করে। রকিবউদ্দীন কমিশনের পক্ষে ২০১২-১৩ সালের সব নির্বাচন গ্রহণযোগ্যভাবে করা সম্ভব হলেও, ২০১৪ সালের শুরু থেকে কোনো নির্বাচনই সুষ্ঠু ও নিরপেক্ষভাবে সম্পন্ন করা সম্ভব হয়নি মূলত প্রজাতন্ত্রের অধিকাংশ ‘কর্মচারীর’ পক্ষপাতদুষ্ট আচরণের কারণেই।পরিশেষে, আমাদের অতীতের সরকারগুলো নির্বাচন কমিশন ও অন্যান্য বিধিবদ্ধ প্রতিষ্ঠানে, এমনকি অনুসন্ধান কমিটির মাধ্যমে নিয়োগ করতে গিয়েও ‘আমার কাজ আমি করমু, তোরে শুধু জিগ্গাই লমু’ এমন মানসিকতার পরিচয় দিয়েছে। ফলে আমাদের নির্বাচনী ব্যবস্থাই আজ বহুলাংশে ভেঙে পড়েছে। এ অবস্থা থেকে উত্তরণের জন্য সরকারের মানসিকতার পরিবর্তন আজ জরুরি হয়ে পড়েছে। তাহলেই সাংবিধানিক নির্দেশনা অনুযায়ী যথাযথ আইন প্রণীত হবে, সঠিক অনুসন্ধান কমিটি গঠিত হবে এবং নিরপেক্ষ নির্বাচন কমিশন নিয়োগ হবে, যা গ্রহণযোগ্য নির্বাচনের পথ সুগম করবে। এর মাধ্যমে সংবিধানও মানা হবে এবং আমাদের নির্বাচনী প্রক্রিয়াটি আবারও শক্ত ভিতের ওপর দাঁড়ানোর সুযোগ সৃষ্টি হবে, যা জাতি হিসেবে আমাদের ভবিষ্যতে অনাকাঙ্ক্ষিত সংকট থেকে রক্ষা করবে। ড. বদিউল আলম মজুমদার: সম্পাদক, সুশাসনের জন্য নাগরিক (সুজন)৷ইহাতে মন্তব্য প্রদান বন্ধ রয়েছে
28		সংবাদ: এমন দৃশ্য ফুটবলে কিংবা ক্রিকেটে প্রায়ই দেখা যায়। কিন্তু মিরপুর শেরেবাংলা স্টেডিয়ামে ম্যাচ চলার সময় এমন ঘটনা আগে কখনো ঘটেছে কি না সন্দেহ! কাল আফগানিস্তানের বিপক্ষে তাসকিনের ২৯তম ওভারের দ্বিতীয় বলের পর হঠাৎই ক্রিকেট বোর্ডের নিরাপত্তার ঘেরাটোপ ভেঙে ঢুকে পড়েন গোলাপি শার্ট পরা এক তরুণ। লক্ষ্য মাশরাফি বিন মুর্তজাকে ছুঁয়ে দেখা।মো. গোলাম মামুন চৌধুরীতখন আসলে সবাই খেলার মধ্যে এমনভাবে ডুবে গিয়েছিল যে, আর কোনো দিকে খেয়াল ছিল না। এটিও একটি শিক্ষা। খেলার উত্তেজনার সময়েই মাঠের চারদিকে বেশি খেয়াল রাখতে হবে।আল হামারএ ধরনের ঘটনা নিরাপত্তাব্যবস্থার দুর্বলতার প্রকাশক। সে তো একটা জঙ্গি হতে পারত! লোকটাকে সতর্ক করে সবার জন্য হুঁশিয়ারিস্বরূপ ‘জেল-জরিমানার’ বার্তা দেওয়া হোক, যাতে ভবিষ্যতে কেউ এমন করলে তার সাজা পায়।বাবুল ডি নোকরেকমাশরাফি ইজ দ্য বস! তাঁর মহানুভবতাকে অ্যাপ্রিশিয়েট করি। কিন্তু আমি কোনোভাবেই আবেগী ভক্তের কাণ্ড সমর্থন করতে পারি না। তাঁর শাস্তি হওয়া উচিত।ক্রীড়া প্রতিবেদক। ০২ অক্টোবর ২০১৬ইহাতে মন্তব্য প্রদান বন্ধ রয়েছে
29		সংবাদ: জাতীয় পরিচয়পত্র (এনআইডি) স্মার্টকার্ডের জন্য ১০ আঙুলের ছাপ ও চোখের মণির ছবি দিতে হবে। এই কার্ডের চিপে (তথ্যভান্ডার) নতুন এই দুই তথ্য ছাড়াও ভোটার হওয়ার সময় প্রত্যেক নাগরিকের দেওয়া কমপক্ষে আরও ১৬টি তথ্যও সংরক্ষিত থাকবে।সফিউজ্জামান দুলালছবির ব্যাপারে নির্দেশনা পেলাম না। প্রথমবার ভোটার আইডিতে যে কোয়ালিটির ছবি ব্যবহার করা হয়েছিল, তাতে অনেকের চেহারা চেনার উপায় ছিল না, এ ছবিই কি আবার ব্যবহার করা হবে?আবু মো. কামরুজ্জামানস্মার্টকার্ড বিতরণের বিষয়ে জানতে ১০৫-এ এসএমএস বা কল করতে বলা হয়েছে। কিন্তু মজার বিষয় হচ্ছে, ভুল ফরম্যাটে এসএমএস করলে তাৎক্ষণিক রিপ্লাই আসে। কিন্তু সঠিক ফরম্যাটে এসএমএস করলে আর রিপ্লাই আসে না!!তানভীর সোহেল। ০২ অক্টোবর ২০১৬ইহাতে মন্তব্য প্রদান বন্ধ রয়েছে
30		‘তুমি যৌতুক দাও আর আমি যৌতুক নিই, এর মধ্যে সরকারকে টানো কেন?’ নারীদের অবস্থা-সংক্রান্ত এক আলোচনা সভায় বলছিলেন রংপুরের এক নারী। দলের এক সদস্য যৌতুক প্রতিরোধে সরকারের ভূমিকা নিয়ে কথা বলায় তাঁর এই মন্তব্য। অনেক বছর পরও এই কথোপকথন মনে পড়ে। সমাজ যখন কোনো কিছু মেনে নেয়, তখন সমাজের জন্য ক্ষতিকর চর্চাগুলো দূর করা কঠিন; এমনকি সেটা আইনত নিষিদ্ধ হলেও। আইন গুরুত্বপূর্ণ কিন্তু সামাজিক পরিবর্তনের জন্য শুধু আইনই যথেষ্ট নয়। বাল্যবিবাহ নিয়ে অনেক আলাপ-আলোচনা চলছে। মেয়েদের বিয়ের ন্যূনতম বয়স কমিয়ে দেওয়া নিয়ে অনেক বিতর্ক হয়েছে। অন্য অনেকের মতো আমিও দৃঢ়ভাবে বিশ্বাস করি যে মেয়েদের বিয়ের ন্যূনতম বয়স ১৮ বছরই থাকা দরকার এবং এর অন্যথা হলে সেটা শিশু অধিকারের চরম লঙ্ঘন হবে। বাংলাদেশে ১৯২৯ সাল থেকে বাল্যবিবাহ প্রতিরোধ আইন থাকার পরও বাল্যবিবাহের হার (৬৪%) কেন এত বেশি? শিশুদের শিক্ষা ও স্বাস্থ্যে আশাপ্রদ অগ্রগতি হয়েছে। বাল্যবিবাহ কমানোতে আমরা এত পিছিয়ে কেন?বাল্যবিবাহ বাংলাদেশে মেয়েশিশুদের স্কুল থেকে ঝরে পড়ার সবচেয়ে বড় কারণ। বিয়ের মধ্য দিয়ে একটি মেয়েশিশুর শৈশবের সমাপ্তি ঘটে। এর মাধ্যমে মেয়েশিশুদের প্রতি পারিবারিক সহিংসতার ঝুঁকি বাড়ে। শারীরিক ও মানসিক অপরিপক্বতার কারণে বিবাহিত কিশোরী মেয়েরা তাদের শ্বশুরবাড়ির প্রত্যাশা মোতাবেক দায়িত্ব পালন করতে পারে না। ফলে তারা নির্যাতনের ঝুঁকির মধ্যে থাকে। তা ছাড়া বিবাহিত কিশোরীরা পরিবারের সিদ্ধান্ত গ্রহণ প্রক্রিয়ায় অংশ নিতে পারে না। ফলে পুরুষতান্ত্রিক সামাজিক ধারা চলতেই থাকে। বিবাহিত মেয়েরা অকালে গর্ভধারণ করে এবং কিশোরী বধূ প্রস্তুতি ছাড়াই মা হয়ে যায়। কিশোরী মায়েরা প্রাপ্তবয়স্ক নারীদের তুলনায় গর্ভকালীন জটিলতায় বেশি আক্রান্ত হয়। তা ছাড়া তাদের মধ্যে অপুষ্টির ঘটনা খুবই সাধারণ।আমরা এ কথা সবাই জানি যে বাল্যবিবাহের কারণের মধ্যে রয়েছে দারিদ্র্য, কিশোরী মেয়েদের সামাজিক নিরাপত্তাহীনতা, মেয়েদের শিক্ষা ও বৃত্তিমূলক দক্ষতা উন্নয়নের সুযোগের অভাব। এ ছাড়া প্রাকৃতিক দুর্যোগ, সামাজিক গ্রহণযোগ্যতা এবং আইনের দুর্বল প্রয়োগও বাল্যবিবাহের কারণ। জেন্ডার–বৈষম্যও বাল্যবিবাহের অন্যতম কারণ। নারীদের ক্ষেত্রে প্রজনন ও সন্তান পালনের দায়িত্বকে মাত্রাতিরিক্ত গুরুত্ব দেওয়া হয় এবং তাঁদের মানবিক সম্ভাবনার পরিপূর্ণ বিকাশের অধিকারসম্পন্ন স্বতন্ত্র ব্যক্তি হিসেবে দেখা হয় না; ফলে নারীর যোগ্যতা অনুযায়ী শিক্ষা ও পেশাগত উন্নয়নের দিকটা উপেক্ষিত হয়েছে। দেখা যায় যে একটি মেয়েশিশু কিংবা নারীর জীবনে সবচেয়েগুরুত্বপূর্ণ ঘটনা বিয়ে। সব আর্থসামাজিক গ্রুপের মধ্যেই এই ধারণা বিদ্যমান।মা-বাবা তাঁদের কন্যাসন্তানের বিয়ে দেওয়াকে সবচেয়ে গুরুত্বপূর্ণ দায়িত্ব মনে করেন। ফলে বেশির ভাগ মা-বাবা সামাজিকভাবে ‘ভালো’ পাত্রের সন্ধান পাওয়ামাত্র মেয়ের বিয়ের আয়োজন করেন, সেই মেয়ের বয়স কম এবং/অথবা তার লেখাপড়া শেষ হয়েছে কি হয়নি, তা তাঁরা দেখেন না। এমনকি একটি ছেলে যখন স্কুল থেকে ঝরে পড়ে, সে দরিদ্র ঘরের সন্তান হলেও, মা-বাবা তাকে কোনো বৃত্তিমূলক শিক্ষায় ভর্তির চেষ্টা করেন কিংবা ছোটখাটো ব্যবসা শুরুর মতো পুঁজি জোগাড় করে দেন, যাতে ছেলেশিশুটি অর্থনৈতিকভাবে উৎপাদনক্ষম হয়। কিন্তু যখন মেয়েশিশু স্কুল থেকে ঝরে পড়ে, বেশির ভাগ মা-বাবা তার বিয়ের বন্দোবস্ত করেন। ছেলেসন্তানের মধ্যে আয় করার সামর্থ্য তৈরি করে দিতে মা-বাবা যতটা যত্ন নেন, মেয়েশিশুর বেলায় সেটা নেন না। ‘কন্যাদায়গ্রস্ত’ শব্দটির মধ্যেই লুকিয়ে আছে মেয়েদের প্রতি আমাদের দৃষ্টিভঙ্গি।বেগম রোকেয়া ১৯০৪ সালে মতিচুর-এ লিখেছেন: ‘পুরুষের সমকক্ষতা লাভের জন্য আমাদিগকে যাহা করিতে হয়, তাহাই করিব। যদি এখন স্বাধীনভাবে জীবিকা অর্জন করিলে স্বাধীনতা লাভ হয়, তবে তাহাই করিব।...উপার্জন করিব না কেন? আমাদের কি হাত নাই, না পা নাই, না বুদ্ধি নাই? কি নাই? যে পরিশ্রম আমরা “স্বামী”র গৃহকার্যে ব্যয় করি, সেই পরিশ্রম দ্বারা কি স্বাধীন ব্যবসায় করিতে পারিব না?...কন্যাদায়ে কাঁদিয়া মরি কেন? কন্যাগুলিকে সুশিক্ষিতা করিয়া কার্যক্ষেত্রে ছাড়িয়া দাও, নিজের অন্ন-বস্ত্র উপার্জন করুক।’আমরা বেগম রোকেয়ার স্বপ্ন পূরণ করতে পারিনি, নারীদের জন্য এমন পরিবেশ তৈরি করতে পারিনি, যেখানে তাঁদের অর্থনৈতিক মুক্তিকে মূল্যায়ন করা হবে। শত বছরেরও আগে বেগম রোকেয়া লিখেছিলেন, নারীরা যেকোনো পেশা—বিচারক, ম্যাজিস্ট্রেট, ব্যারিস্টার এবং এমনকি ভাইসরয় হওয়ার উপযুক্ত। আজ যদি বেগম রোকেয়া বেঁচে থাকতেন, তিনি নিশ্চয়ই হতাশ হতেন এই দেখে যে, এখনকার মা-বাবারা তাঁদের মেয়েদের বিয়ে না দিতে পারার জন্য ‘কাঁদিয়া’ মরেন। বিয়ে পারিবারিক ও সামাজিক জীবনের জন্য গুরুত্বপূর্ণ, কিন্তু সেটা তো পুরুষ ও নারী উভয়ের ক্ষেত্রে প্রযোজ্য। কেন বিয়েকে কেন্দ্র করেই শুধু মেয়েদের জীবন আবর্তিত হবে? কেন মেয়েরা পারিবারিক জীবনের জন্য তাঁদের শিক্ষা ও পেশাগত উচ্চাকাঙ্ক্ষা ‘বিসর্জন’ দেবেন? কেন বিশেষ কিছু পেশাকেই মেয়েদের উপযোগী বলে ভাবা হবে? নারীদের পূর্ণ মানুষের মর্যাদা না দিলে, নারী-পুরুষের সমানাধিকার অর্জিত না হলে বাল্যবিবাহ দূর করা যাবে না।বাল্যবিবাহ একধরনের যৌন নির্যাতন এবং এটি সময়ের অন্যতম চ্যালেঞ্জ। প্রশ্ন হলো, এর প্রতিরোধে আমাদের কী করা উচিত? বাল্যবিবাহ মোকাবিলায় আমাদের সমন্বিত কার্যক্রম গ্রহণ করতে হবে। বিচ্ছিন্ন কর্মকাণ্ডের মাধ্যমে এই সমস্যার সমাধান করা সম্ভব হবে না। বাল্যবিবাহ রোধে আইনের প্রয়োগ নিশ্চিত করা দরকার। সঠিকভাবে জন্ম ও বিয়ে নিবন্ধন করতে হবে। এ ছাড়া মা-বাবার আয় বাড়াতে সামাজিক নিরাপত্তা কর্মসূচি জোরদার এবং মেয়েদের শিক্ষা ও কর্মসংস্থানে বিনিয়োগ বৃদ্ধি করা দরকার। সমাজে মেয়েদের নিরাপত্তা বাড়াতে জাতীয় ও সমাজভিত্তিক শিশু সুরক্ষা ব্যবস্থা কার্যকর করতে হবে। বাল্যবিবাহ প্রতিরোধে পুরুষ ও ছেলেশিশুদের সম্পৃক্ত করা উচিত। তবে সবচেয়ে গুরুত্বপূর্ণ বিষয় হলো মা-বাবাকে মেয়েশিশুদের শিক্ষা, স্বাস্থ্য ও সুরক্ষার অধিকার বিষয়ে সচেতন করা। বাল্যবিবাহ রোধে মেয়ে ও নারীদের প্রতি মা-বাবা ও সমাজের দৃষ্টিভঙ্গিতে অবশ্যই পরিবর্তন আনতে হবে। নারীদের পূর্ণ অর্থনৈতিক, রাজনৈতিক ও সামাজিক ক্ষমতায়ন করতে হবে। স্ত্রী ও মায়ের ভূমিকার বাইরেও বিভিন্ন ক্ষেত্রে নারীদের যে সাফল্য আছে, তার যথাযথ মূল্যায়ন করা জরুরি।আসুন, আমরা আমাদের মেয়ে ও ছেলেসন্তানদের সমান চোখে দেখি এবং তাদের ভবিষ্যৎ নিয়ে একই রকমের আকাঙ্ক্ষা পোষণ করি। মেয়েদের এমনভাবে গড়ে তুলতে হবে, যাতে তারা আত্মবিশ্বাসী হয় এবং নিজস্ব স্বপ্ন বাস্তবায়নে সাহসী হতে শেখে।লায়লা খন্দকার: পরিচালক, চাইল্ড প্রোটেকশন, সেভ দ্য চিলড্রেন।ইহাতে মন্তব্য প্রদান বন্ধ রয়েছে
31		অনলাইন ডেস্ক | সেপ্টেম্বর ৩০, ২০১৬সংবাদ: পাকিস্তানে অনুষ্ঠেয় সার্ক সম্মেলনে যাচ্ছে না শ্রীলঙ্কাও। এর আগে বাংলাদেশ, ভারত, ভুটান ও আফগানিস্তান আগামী নভেম্বরে ইসলামাবাদে অনুষ্ঠেয় ১৯তম সার্ক সম্মেলনে না যাওয়ার সিদ্ধান্ত নেয়।শ্রীলঙ্কার পররাষ্ট্র মন্ত্রণালয়ের ওয়েবসাইটে দেওয়া এক বিবৃতিতে জানানো হয়, শ্রীলঙ্কা মনে করে, এ অঞ্চলে যে পরিবেশ বিরাজ করছে, তা ২০১৬ সালের ৯ থেকে ১০ নভেম্বর ইসলামাবাদে ১৯তম সার্ক সম্মেলন অনুষ্ঠানের পক্ষে সহায়ক নয়।বিবেকসংকট সমাধানের সর্বোত্তম উপায় হলো আলোচনা করা।কবীরজঙ্গিদের সঙ্গে কেউ আলোচনা করে না। জঙ্গিরা আলোচনা আর ভালোবাসার ভাষা বোঝে না।নজরুল ইসলামরইল বাকি দুই—নেপাল ও মালদ্বীপ।ইহাতে মন্তব্য প্রদান বন্ধ রয়েছে
32		অক্টোবর ০১, ২০১৬সংবাদ: বিএনপির সিনিয়র ভাইস চেয়ারম্যান তারেক রহমানের বিরুদ্ধে গ্রেপ্তারি পরোয়ানা জারির প্রতিবাদে কাল রোববার ঢাকায় এবং পরদিন সোমবার সারা দেশে বিক্ষোভ সমাবেশের কর্মসূচি দিয়েছে দলটি। আজ শনিবার পৃথকভাবে দলীয় এই কর্মসূচি ঘোষণা করা হয়।সজীবসুষ্ঠু ও শান্তিপূর্ণভাবে বিক্ষোভে সরকারের বাধা দেওয়া উচিত নয়।নজরুল ইসলামঅবশ্যই। কিন্তু বিএনপি কি শান্তিপূর্ণ কোনো কর্মসূচি পালন করে?কাজী এস আহমেদকেবল তারেক কেন? দলের হাজার হাজার নেতা-কর্মী মিথ্যা মামলা ও হয়রানির শিকার। তাঁদের সবার জন্য করা উচিত। এর চেয়ে বেশি প্রয়োজন জাতীয় স্বার্থগুলো নিয়ে আন্দোলন করা। তাহলেই বোঝা যাবে আপনারা জনগণের জন্য আন্দোলন করেন।ইহাতে মন্তব্য প্রদান বন্ধ রয়েছে
33		হাতিরঝিলে ওয়াটার ট্যাক্সি নামানো হচ্ছে। খবরটা শুনে ভালোই লাগল, কারণ এই শহরে যাতায়াত করা এখন রীতিমতো দুঃস্বপ্নে পরিণত হয়েছে, তার পরিপ্রেক্ষিতে এটি সুসংবাদই বটে। খবরটি ভালো লাগার আরেকটি কারণ হচ্ছে, এর মধ্য দিয়ে ঢাকার পরিবহনব্যবস্থায় নতুন একটি মাত্রা যুক্ত হবে: নৌ যোগাযোগ। এই ঢাকা শহর নৌকার শহর হতে পারত। যে শহরের বুক চিরে এক সময় ৪৩টি খালের অস্তিত্ব ছিল, সেখানে এখন এক হাতিরঝিল, গুলশান লেক ও ধানমন্ডি লেক ছাড়া আরও কোনো পরিষ্কার জলাভূমির দেখা পাওয়া ভার। আর যেগুলো আছে, সেগুলো ময়লা পানির ড্রেনে পরিণত হয়েছে।পাঠক, একবার কল্পনা করুন, আপনি ধানমন্ডি লেক থেকে নৌকা বা ওয়াটার ট্যাক্সিতে উঠে গুলশান, বারিধারা যাচ্ছেন। রমনা পার্ক থেকে নৌকায় উঠে মিরপুরে যাচ্ছেন। আবার ধরুন ধানমন্ডি লেক ধরে হাতিরঝিলে যাচ্ছেন—ব্যাপারটা মোটেও কাল্পনিক নয়। কারণ, এই ১৯৮০-এর দশকেও পান্থপথে খাল ছিল। এই খাল দিয়ে ধানমন্ডি লেকের সঙ্গে হাতিরঝিলকে সংযুক্ত করা কঠিন কাজ ছিল না। কিন্তু আমাদের পরিকল্পনায় তেমন কিছুর অস্তিত্ব ছিল না। বেশি দিন আগের কথা নয়, গত শতকের ৩০-এর দশকে প্রখ্যাত কবি বুদ্ধদেব বসুর ঢাকার স্মৃতি নিয়ে রচিত ‘আমার যৌবন’ গ্রন্থেও ঢাকাবাসীর এ রকম নৌকায় চলাচলের বিবরণ পাওয়া যায়।আমাদের দেশ নদীমাতৃক, রাজধানী ঢাকার চারপাশেই রয়েছে চারটি নদী। অথচ আমাদের যোগাযোগব্যবস্থা হয়ে গেছে সড়ককেন্দ্রিক। বছর খানেক আগে সরকার আশুলিয়া থেকে সদরঘাট পর্যন্ত ওয়াটার বাসের ব্যবস্থা করেছিল, কিন্তু তা বেশি দিন টেকেনি। আমাদের ব্যবস্থাপনা খুবই দুর্বল। আর তার সঙ্গে আছে বিভিন্ন স্বার্থান্বেষী গোষ্ঠীর অপতৎপরতা, যার কারণে অনেক ভালো উদ্যোগও শেষমেশ বেশি দিন টেকে না।কথা হচ্ছে, নৌপথে চলাচল সড়কপথের চেয়ে অনেক বেশি আরামদায়ক। তাতে খরচও কম। ফলে ঢাকার আশপাশের নদীতে যদি ওয়াটার বাস বা ট্যাক্সির ব্যবস্থা করা যায়, তাহলে মানুষের যাতায়াতে অনেক সুবিধা হতো। কিন্তু ঢাকার খালগুলো ভরাট করে ফেলা হয়েছে, অথবা সেগুলো বক্স কালভার্টে পরিণত করা হয়েছে। যখন যেটা মনে হয়েছে, আমরা সেটাই করেছি, পূর্বাপর ভাবিনি। আবার দখলদারদের কাছ থেকে খাল উদ্ধার করার চেষ্টা করা হলেও রাজনৈতিক কারণে তা সম্ভব হয়নি। ফলে ঢাকার যাতায়াতব্যবস্থা হয়ে গেছে সড়ককেন্দ্রিক। অন্য মাধ্যম না থাকায় সড়কে প্রচণ্ড চাপ সৃষ্টি হচ্ছে। এতে ঢাকার যোগাযোগব্যবস্থা একরকম অচল হয়ে গেছে।তবে ভালো কথা হচ্ছে, শেষমেশ সরকারের বোধোদয় হয়েছে। গত সপ্তাহে সড়ক পরিবহন ও সেতুমন্ত্রী ওবায়দুল কাদের বলেছেন, ঢাকার সড়কে ব্যক্তিগত গাড়ি নিয়ন্ত্রণ করতে আইন করা হবে। শুধু ব্যক্তিগত গাড়ি নিয়ন্ত্রণ করলেই হবে না, তার সঙ্গে পরিবহনব্যবস্থা বহুমুখী করা দরকার। মেট্রোরেলের কাজ হচ্ছে। ঢাকার চারদিকে চক্ররেলের ব্যবস্থা করা যেতে পারে। আর এর সঙ্গে সমন্বয় করে যদি ঢাকার হারানো নৌপথ উদ্ধার করা যায়, তাহলে তো কথাই নেই।আমরা চাইলে যে পারি, তার উদাহরণ হচ্ছে হাতিরঝিল। একটি পরিত্যক্ত জলাভূমি উন্নয়ন করে আজ এমন একটা মনোরম জায়গা তৈরি করা হয়েছে, যেখানে মানুষ এখন একটু স্বস্তির নিশ্বাস ফেলতে পারে। এই প্রকল্প যদি না হতো, তাহলে এটাও হয়তো এত দিনে ভূমিদস্যুদের দখলে চলে যেত। কিন্তু এখন আর সে সম্ভাবনা নেই। এভাবে সরকারকে আরও কিছু সাহসী উদ্যোগ নিতে হবে। তাহলে জনগণও তার সঙ্গে থাকবে। কারণ, যানজটের মধ্যে বসে থেকে আমাদের একদিকে যেমন কর্মঘণ্টা নষ্ট হচ্ছে, অন্যদিকে জীবনীশক্তি ক্ষয় হচ্ছে। ফলে প্রবৃদ্ধির চাকা আরও জোরে ঘোরাতে হলে নতুন ও সমন্বিত পরিবহনব্যবস্থার বিকল্প নেই।ইহাতে মন্তব্য প্রদান বন্ধ রয়েছে
34		২০৪১ সালের মধ্যে বাল্যবিবাহমুক্ত বাংলাদেশ গঠনে সরকারের অঙ্গীকারের সঙ্গে সহযোগী হিসেবে কাজ করছে প্ল্যান ইন্টারন্যাশনাল বাংলাদেশ। প্রতিবারের মতো এবারও প্ল্যান ইন্টারন্যাশনাল যথাযথ গুরুত্বের সঙ্গে জাতীয় বাল্যবিবাহ প্রতিরোধ দিবস পালন করেছে।বাল্যবিবাহের ফলে একটি মেয়ে শুধু পড়ালেখার সুযোগ থেকে বঞ্চিত হয় না, সে মৌলিক মানবাধিকার থেকেও বঞ্চিত হয়। শিক্ষা, সুস্বাস্থ্য, পুষ্টি, সুরক্ষা—কোনোটাই তার জীবনে নিশ্চিত হয় না। সে পারিবারিক সহিংসতার শিকার হতে পারে। নানা যৌন রোগের ঝুঁকিতে পড়তে পারে। ছোট বয়সে গর্ভধারণ করলে মা ও শিশু উভয়ের জীবনের ঝুঁকি থাকে। নবজাতক শিশু কম ওজন ও পুষ্টিহীনতায় ভুগতে পারে।অন্যদিকে মেয়েটিকে বাল্যবিবাহের হাত থেকে রক্ষা করতে পারলে সে পড়ালেখার সুযোগ পায়, আত্মবিশ্বাসী ও অর্থনৈতিকভাবে স্বাবলম্বী হওয়ার সুযোগ পায়, বিভিন্ন পারিবারিক ও সামাজিক বিষয়ে সিদ্ধান্ত নিতে পারে, পরিবারের পাশে দাঁড়াতে পারে। সর্বোপরি, শিক্ষিত ও আত্মবিশ্বাসী মেয়ে পরিবার, সমাজ এবং রাষ্ট্রের কল্যাণে অবদান রাখতে পারে।বাল্যবিবাহ প্রতিরোধে সরকারের বিভিন্ন ইতিবাচক কর্মসূচি, প্ল্যান ইন্টারন্যাশনাল বাংলাদেশসহ বিভিন্ন এনজিওর প্রচেষ্টায় এখন তৃণমূল পর্যায়ে সচেতনতা সৃষ্টি হচ্ছে। অভিভাবকের পাশাপাশি এখন মেয়েরাই এগিয়ে আসছে বাল্যবিবাহ প্রতিরোধে। অনেক মেয়ে নিজ প্রচেষ্টায় বন্ধ করছে নিজের বিয়ে। তানিয়ার (ছদ্মনাম) গল্পটাও সে রকম।দিনাজপুরের তানিয়া নিজ প্রচেষ্টায় তার বাল্যবিবাহ বন্ধ করতে পেরেছে। তার মতে, কোনো মেয়ে বাল্যবিবাহের শিকার হলে বা শিকার হওয়ার আশঙ্কা থাকলে ওই মেয়েকেই প্রথমে এগিয়ে আসতে হবে। তথ্যপ্রযুক্তির প্রসারের এই যুগে ইচ্ছা করলেই মেয়েরা এ ব্যাপারে অনেক জায়গা থেকে সহযোগিতা পেতে পারে। বাল্যবিবাহের আশঙ্কা দেখা দিলে মেয়েদের উচিত তার বিশ্বস্ত আত্মীয়, শিক্ষক, স্থানীয় এনজিও প্রতিনিধি, ইউনিয়ন পরিষদ প্রতিনিধি, মহিলাবিষয়ক কর্মকর্তা, উপজেলা নির্বাহী কর্মকর্তা এবং সম্ভব হলে পুলিশের সঙ্গে যোগাযোগ করা।তানিয়ার গল্পটা ভিন্ন হতে পারত। ১৪ বছরের এই কিশোরীর জীবনটা হতে পারত বাল্যবিবাহের শিকার আরও দশটি মেয়ের মতো কষ্টের। তার বাবার স্বল্প আয়ে পাঁচ সদস্যের পরিবারের খাবারের সংস্থান করা খুব কষ্টের ছিল। স্কুলে যাওয়া-আসার পথে মাঝেমধ্যে বখাটে ছেলেরা তাকে বিরক্ত করত। চারদিক থেকে বিয়ের প্রস্তাবও আসতে থাকল। বাড়ন্ত বয়সের মেয়েদের নিয়ে এমনিতেই বাবা-মা ভয়ে থাকেন, কখন কী হয়ে যায়! এদিকে প্রতিবেশীরা তানিয়ার বাবা-মাকে নানাভাবে প্ররোচিত করতে লাগল মেয়েকে বিয়ে দিয়ে দেওয়ার জন্য। ২০১৬ সালের জানুয়ারি মাসে তানিয়ার অজান্তেই তার বাবা-মা বিয়ে ঠিক করলেন।তানিয়া যে স্কুলে পড়ে, সেই স্কুলে প্ল্যান ইন্টারন্যাশনাল ‘প্রটেক্টিং হিউম্যান রাইটস (পিএইচআর)’ প্রকল্প বাস্তবায়ন করছে। ইউএসএআইডির সহযোগিতায় বাস্তবায়িত এই প্রকল্পের মাধ্যমে বাল্যবিবাহ ও পারিবারিক সহিংসতা রোধে বিভিন্ন ধরনের কার্যক্রম পরিচালিত হচ্ছে। এসব কার্যক্রমের মাধ্যমে স্কুলে স্কুলে ছাত্রছাত্রীদের বাল্যবিবাহের কুফল সম্পর্কে সচেতন করা হয়।তানিয়া এই প্রকল্পের স্কুল কার্যক্রমে নিয়মিত অংশগ্রহণ করে। সেখান থেকে সে বাল্যবিবাহের কুফল ও বাল্যবিবাহ প্রতিরোধ করতে হলে কোথায় যেতে হবে, তা জেনেছে। এলাকার কারও বাল্যবিবাহের সংবাদ শুনলে এগিয়ে যায় প্রতিরোধের জন্য। তানিয়া বলে, ‘আমার ভাইরাও বড় হচ্ছে, তাদের বিয়ে নিয়ে তো কোনো কথা হচ্ছে না! তবে আমি কেন! আমাকেই কেন আত্মত্যাগ করতে হবে।’বিয়ে বন্ধের বিষয়টি নিয়ে প্রথমে সে তার বাবা-মা ও বড় ভাইয়ের সঙ্গে আলোচনা করে। তানিয়া তাঁদের বোঝায়, তার বিয়ে হলে সে পড়ালেখার সুযোগ থেকে বঞ্চিত হবে। সে পারিবারিক সহিংসতার শিকার হতে পারে। সে জানায়, উচ্চশিক্ষিত হয়ে নিজেকে প্রতিষ্ঠিত করা এবং বাবা-মাকে সাহায্য করা তার স্বপ্ন। কিন্তু তার পরিবার তাদের সিদ্ধান্তে অনড় ছিল।তানিয়া নিজেই তার বিয়ে বন্ধ করার উদ্যোগ নেয়। সে তার এলাকার গ্রাম পুলিশ ও স্কুলের শিক্ষকদের জানায়। পাশাপাশি সে তাদের ইউনিয়ন পরিষদের প্রতিনিধিকেও ব্যাপারটা জানায়। স্কুলের কয়েকজন শিক্ষক, গ্রাম পুলিশ ও পিএইচআর প্রকল্পের কর্মী সবাই মিলে তানিয়াদের বাড়িতে যান এবং তার বাবা-মায়ের সঙ্গে কথা বলেন। তাঁরা বাল্যবিবাহের কুফল ও এর শাস্তি সম্পর্কে জানান এবং বিয়েটি বন্ধ করার জন্য তানিয়ার বাবা–মাকে অনুরোধ করেন। তানিয়ার বাবা-মা ১৮ বছর বয়স পূর্ণ না হওয়া পর্যন্ত মেয়ের বিয়ে দেবেন না বলে সবাইকে প্রতিশ্রুতি দেন।সবার সামনে বিয়ে না দেওয়ার প্রতিশ্রুতি দিলেও তানিয়ার বাবা-মা গোপনে ঠিকই তার বিয়ের আয়োজন করতে লাগলেন। মেয়েকে অন্য এলাকায় নিয়ে বিয়ে দেওয়ার সিদ্ধান্ত নেন। তানিয়াকে তাঁরা স্কুলে যেতে নিষেধ করলেন। এদিকে কয়েক দিন স্কুলে না যাওয়ায় তার বান্ধবীরা দেখা করতে আসে। বান্ধবীদের কাছে সে পুরো ব্যাপারটি খুলে বলে এবং স্কুলের শিক্ষকদের ব্যাপারটি জানাতে বলে।স্কুলের শিক্ষকেরা তানিয়ার পুনরায় বিয়ে দেওয়ার চেষ্টার ঘটনা জানতে পেরে এলাকার গণ্যমান্য ব্যক্তি, ইউনিয়ন পরিষদের প্রতিনিধি ও গ্রাম পুলিশ নিয়ে তাদের বাসায় হাজির হন। তানিয়ার বাবা-মাকে বলা হয়, ১৮ বছরের নিচে কোনো মেয়ের এবং ২১ বছরের নিচে কোনো ছেলের বিয়ে দেওয়া আইনত দণ্ডনীয় অপরাধ। সন্তানকে বাল্যবিবাহ দিলে আইন অনুযায়ী জেল ও জরিমানা হবে। তাঁদের বোঝানো হয়, শিক্ষিত মেয়ে পরিবার ও দেশের সম্পদ। সরকার বিভিন্ন কার্যক্রমের মাধ্যমে মেয়েদের ক্ষমতায়িত করছে। মেয়েদের সংসারের বোঝা ভাবার কোনো সুযোগ নেই।তানিয়ার বাবা-মা তাঁদের ভুল বুঝতে পারেন। তাঁরা তাঁদের মেয়েকে উচ্চশিক্ষিত হয়ে প্রতিষ্ঠিত হওয়ার আগে বিয়ে দেবেন না বলে দৃঢ় প্রত্যয় ব্যক্ত করেন। তানিয়া এখন নিয়মিত স্কুলে যাচ্ছে। আমরা স্বপ্ন দেখি, তানিয়ার গল্পটি হবে বাল্যবিবাহের শিকার হতে যাওয়া প্রত্যেক মেয়ের গল্প।মাসুদ রানা: অ্যাসিস্ট্যান্ট ম্যানেজার ফর মাস অ্যাওয়ারনেস অ্যান্ড কমিউনিকেশনস ‘প্রটেক্টিং হিউম্যান রাইটস (পিএইচআর)’ প্রজেক্ট, প্ল্যান ইন্টারন্যাশনাল বাংলাদেশ।ইহাতে মন্তব্য প্রদান বন্ধ রয়েছে
35		দর্শক নানা কিসিমের হয়। খেলায়, গ্যালারিতে বা মাঠে পাগল দর্শক কোনো নতুন বিষয় নয়। গতকাল শনিবার শেরেবাংলা স্টেডিয়ামে এমনই এক দর্শকের দেখা মিলেছে। এমন দর্শককে কীভাবে সামলাতে হয়, তা মাশরাফি আমাদের দেখিয়েছেন। নিরাপত্তাকর্মীদের অনুরোধও করেছেন যাতে ওই দর্শকের প্রতি দুর্ব্যবহার করা না হয়। মাশরাফি তাঁর কাজ করেছেন। দেখালেন, একজন অধিনায়ককে কীভাবে সব পরিস্থিতি সামাল দিতে হয়। কিন্তু নিরাপত্তারক্ষীরা আমাদের কী দেখালেন?আমরা দেখলাম তাঁদের ‘দৌড়’। দুই অর্থেই; নিরাপত্তা রক্ষায় তাঁদের সক্ষমতার দৌড় ও শারীরিকভাবে তাঁদের মাঠে দৌড়ানোর ক্ষমতা। তাঁরা মাঠে এমনই ‘দুর্ভেদ্য’ নিরাপত্তাবলয় গড়ে তুলেছেন যে একজন দর্শক সহজেই মাঠে ঢুকে যেতে পারেন! এমনকি একজন দর্শক মাঠে ঢোকার চেষ্টা বা কসরত করছেন, তখনো তাঁদের চোখে পড়েনি। নিরাপত্তারক্ষীদের চোখ তবে কোন দিকে ছিল। ফেসবুকে দেখলাম আমার সহকর্মী এক ক্রীড়া সাংবাদিক সম্ভবত রগড় করেই লিখেছেন, মাঠে ফেসবুক লাইভ বা সেলফি তোলায় হয়তো তারা ব্যস্ত ছিলেন!স্কুলে পিটি করার সময় আমাদের লেফট-রাইট করতে হতো। স্ট্যান্ড অ্যাট ইজ ও অ্যাটেনশন (আরামে দাঁড়াও-সোজা হও) ভঙ্গি করতে হতো। দুনিয়ার সবখানে দেখেছি, কোথাও আইনশৃঙ্খলা রক্ষাকারী বাহিনীর সদস্যরা যখন নিরাপত্তার দায়িত্ব পালন করেন, তখন তাঁরা ‘অ্যাটেনশন’ ভঙ্গিতে থাকেন। আমাদের দেশে এই জঙ্গি হামলার কালেও অবাক হয়ে দেখি, অনেক জায়গায় আমাদের আইনশৃঙ্খলা রক্ষাকারী বাহিনীর লোকজন দায়িত্ব পালন করছেন ‘আরামে দাঁড়াও’ ভঙ্গিতে।নিরাপত্তারক্ষীদের এই আরামে দাঁড়াও ভঙ্গির কারণেই একজন দর্শকের সঙ্গে তাঁরা দৌড়ে কুলিয়ে উঠতে পারেন না। মাঝমাঠে অধিনায়কের কাছে যাওয়ার আগ পর্যন্ত তাঁকে নিরস্ত করতে পারেন না! এই নিরাপত্তাব্যবস্থা ও এই মানের ‘দক্ষ’ নিরাপত্তাকর্মীদের নিয়ে আর যা-ই হোক, আজকের দুনিয়ায় আন্তর্জাতিক কোনো খেলার মাঠের নিরাপত্তা নিশ্চিত করা যায় না।ওই দর্শককে আমরা অনেকেই ‘পাগল’ দর্শক বা ‘মাশরাফিভক্ত’ হিসেবে উল্লেখ করেছি। ভাগ্যিস, তিনি এ ধরনের কিছু একটা ছিলেন বলেই এখন পর্যন্ত মনে হচ্ছে। কিন্তু তেমন কেউ না হয়ে যদি ভিন্ন কেউ হতেন? উদ্দেশ্যটা যদি মাশরাফিকে জড়িয়ে ধরার বদলে ভিন্ন কিছু হতো? বোঝা যায়, ‘নিরাপত্তা’ বিষয়টির গুরুত্ব এখনো আমাদের মাথায় ঢোকেনি। বিষয়টি ভাসা-ভাসাই রয়ে গেছে।বাংলাদেশের ক্রিকেট বড় বিপদ থেকে বেঁচেছে। দুনিয়াজুড়ে ছড়িয়ে পড়া সন্ত্রাসের এই যুগে খেলা বা ক্রিকেটের ক্ষেত্রে নিরাপত্তার বিষয়টি কতটা গুরুত্বপূর্ণ হয়ে উঠছে, সেটা আমাদের বিবেচনার বাইরে থাকার কথা নয়। ‘নিরাপত্তা’ ইস্যুতেই তো গত বছরের অক্টোবরে অস্ট্রেলিয়া বাংলাদেশ সফর বাতিল করেছিল। এরপর আসেনি দক্ষিণ আফ্রিকার নারী ক্রিকেট দল, অস্ট্রেলিয়ার অনূর্ধ্ব-১৯ ক্রিকেট দল। হলি আর্টিজান ঘটনার পর ইংল্যান্ড দল বাংলাদেশ সফর করবে কি না, তা নিয়ে আমরা কত-না উদ্বেগ ও উৎকণ্ঠায় থাকলাম! এরপরও আমাদের টনক নড়ে না! ‘নিরাপত্তা’ বিষয়টির গুরুত্ব আমরা বুঝি না! নিরাপত্তা নিয়ে আমাদের ‘আরামে দাঁড়াও’ ভঙ্গি কাটবে কবে? কবে আমরা ‘অ্যাটেনশন’ বা সোজা হয়ে দাঁড়াব?এ কে এম জাকারিয়া: সাংবাদিক।akmzakaria@gmail.comইহাতে মন্তব্য প্রদান বন্ধ রয়েছে
36		শিশুরা পর্নোগ্রাফির দিকে ঝুঁকছে। ঢাকায় স্কুলগামী শিশুদের প্রায় ৭৭ ভাগ পর্নোগ্রাফি দেখে বলে বেসরকারি সংস্থা মানুষের জন্য ফাউন্ডেশনের ২০১২ সালের গবেষণায় তথ্য পাওয়া গেছে। সম্প্রতি শিশু পরিস্থিতি নিয়ে প্রতিষ্ঠানটির অভিমত উপস্থাপন অনুষ্ঠানে বিষয়টি সামনে আসে। পুরোনো তথ্য হলেও পরিস্থিতির উন্নতি হয়েছে, এমন নতুন কোনো তথ্যও পাওয়া যায়নি। এখন প্রশ্ন হচ্ছে, শিশুরা কেন পর্নোগ্রাফিতে ঝুঁকছে?কারণ ব্যাখ্যা করতে গিয়ে ঢাকার জাতীয় মানসিক স্বাস্থ্য ইনস্টিটিউটের সহকারী অধ্যাপক হেলাল উদ্দিন আহমেদ বলেন, পর্নোগ্রাফির বিষয়যুক্ত বস্তু শিশুদের কাছে সহজলভ্য হয়ে যাচ্ছে। বাবা-মায়ের কিনে দেওয়া স্মার্টফোন, ট্যাব বা ল্যাপটপের ইন্টারনেট সংযোগের মাধ্যমে শিশুরা এই অন্ধকার জগতের দিকে পা বাড়াচ্ছে। সুস্থ যৌনস্বাস্থ্য বিষয়ে রাখঢাক প্রবণতা বিষয়টিকে শিশুদের কাছে অস্বাভাবিক করে তুলছে। যৌন স্বাস্থ্য জীবনের স্বাভাবিক অংশ হলেও এ নিয়ে জানার পথ বন্ধ থাকায় শিশুরা অস্বাভাবিক বা বিকৃত পথে গিয়ে এ বিষয়ে ভুল ধারণা পাচ্ছে।এ বিষয়গুলোর সঙ্গে শিশুদের জন্য খেলাধুলাসহ বিনোদনের সুযোগ না থাকার ওপর গুরুত্ব দিলেন ঢাকা বিশ্ববিদ্যালয়ের সমাজবিজ্ঞান বিভাগের অধ্যাপক শাহ এহসান হাবিব। তাঁর মতে, ঢাকা শহরে শিশুদের খেলাধুলা করার সুযোগ নেই। নেই পর্যাপ্ত বিনোদনের আয়োজন। তাদের জীবনটা চার দেয়ালের মধ্যে বন্দী হয়ে পড়ছে। এমন অবস্থায় হাতের কাছে সুযোগগুলো পেয়ে পর্নোগ্রাফির দিকে ঝুঁকছে শিশুরা।১ অক্টোবর প্রথম আলোর অনলাইন সংস্করণে প্রকাশিত মানুষের জন্য ফাউন্ডেশনের ওই গবেষণাটি বলছে, বাণিজ্যিকভাবে তৈরি পর্নোগ্রাফির চেয়ে ব্যক্তিগত সম্পর্ককে ঘিরে তৈরি পর্নো ভিডিও মানুষ বেশি দেখছে। আর এই ভিডিওগুলোতে ১৮ বছরের কম বয়সী শিক্ষার্থীদেরই দেখা যাচ্ছে।পর্নোগ্রাফির এই জগতে শিশুরা ভোক্তা হওয়ার পাশাপাশি পণ্যেও পরিণত হচ্ছে বলে মনে করেন ঢাকা বিশ্ববিদ্যালয়ের টেলিভিশন ও চলচ্চিত্র অধ্যয়ন বিভাগের প্রভাষক এস এম ইমরান হোসেন। তাঁর মতে, বন্ধুদের মধ্যে কেউ একজন হয়তো পর্নোগ্রাফি দেখল। তখন সে অন্য বন্ধুদেরও সেটা দেখায়। এভাবেই জিনিসটা ছড়িয়ে পড়ে। এ ছাড়া হাতের স্মার্টফোন দিয়েই হয়তো কোনো ছেলে-মেয়ে নিজেদের ব্যক্তিগত ঘনিষ্ঠতা ভিডিও করে। পরে কোনো কারণে সেই সম্পর্ক ভেঙে গেলে বা অ্যাডভেঞ্চারের বোধ থেকে নিজেরাই ভিডিওগুলো ইন্টারনেটে ছেড়ে দেয়। এ ক্ষেত্রে বাবা-মায়ের নজরদারির বিষয়ে গুরুত্ব আরোপ করে তিনি বলেন, ভালো-মন্দ মেশানো ইন্টারনেটের বিশাল সাগরে বাবা-মা তার সন্তানকে লাইফ জ্যাকেট দিয়ে ছাড়ছেন, না কি এমনি ছেড়ে দিচ্ছেন—সেটা দেখার বিষয়।সমাধানের উপায় কী?যত ব্যস্ততাই থাকুক না কেন, সন্তানদের সময় দেওয়ার কোনো বিকল্প নেই। তাদের সঙ্গে বাবা-মাকে বন্ধুর মতো মিশতে হবে। বোঝাতে হবে তার ভালো-মন্দের বিষয়ে। বাবা-মায়ের দেওয়া নৈতিক মূল্যবোধের শিক্ষা শিশুকে এ ধরনের বিপর্যয় থেকে রক্ষা করতে পারে।শাহ এহসান হাবিব মনে করেন, প্রথমেই দরকার শিশুদের জন্য একটি সুন্দর শৈশব নিশ্চিত করা। তারা যেন খেলাধুলার পাশাপাশি সাইক্লিং করতে পারে সে জন্য উন্নত বিশ্বের আদলে রাজধানীর সোহরাওয়ার্দী উদ্যানের চারপাশ ঘিরে সাইকেল চালানোর লেন তৈরি করা যেতে পারে। রাজধানীর খোলা স্থানগুলো যাতে সত্যিই খোলা থাকে সে ব্যবস্থা নেওয়ারও পরামর্শ তাঁর। বাবা-মায়েরা সুস্থ যৌন জীবন সম্পর্কে শিশুদের না জানানো বা প্রস্তুত না করে তোলার ব্যাপারে ‘সাংস্কৃতিক বাধা’ একটি বড় বিষয় বলে মনে করেন তিনি। এ ক্ষেত্রে পরিবার, শিক্ষা-প্রতিষ্ঠান, রাষ্ট্র—সবাইকে উদ্যোগ নিতে হবে। তাহলেই ধীরে ধীরে পরিবর্তন আসবে।হেলাল উদ্দিন আহমেদের পরামর্শ, পর্নোগ্রাফির সহজপ্রাপ্যতা বন্ধ করতে হবে। এ ক্ষেত্রে পর্নোগ্রাফির সঙ্গে সম্পর্কিত শব্দের তালিকা করে সেগুলো ব্লক করে দেওয়ার ব্যাপারে সরকার উদ্যোগ নিতে পারে। এর ফলে শিশুরা এসব শব্দ লিখে সার্চ করলেও কিছু পাবে না। পর্নোগ্রাফিযুক্ত সাইটগুলো বন্ধ করার পাশাপাশি এর ওপর নিয়মিত মনিটরিংয়ের উদ্যোগও সরকারের তরফ থেকে নিতে হবে। বাবা-মায়ের প্রতি তাঁর পরামর্শ, শিশুরা ব্যবহার করছে এমন ডিভাইসে কিছু সফটওয়্যার ব্যবহার করে তারা সন্তানের বাজে সাইটে যাওয়ার পথ বন্ধ করতে পারেন।এই তিন শিক্ষকই মনে করেন, স্কুলের পাঠ্য বইয়ে যৌন শিক্ষা সম্পর্কে যে অধ্যায়গুলো আছে, সেগুলো এড়িয়ে না গিয়ে সুন্দরভাবে শিক্ষার্থীদের বোঝাতে হবে। কারণ, এটি জীবনের একটি অংশ—এই বোধটি স্বাভাবিক পথে শিশুর কাছে না গেলে সে বিকৃত পথে পা বাড়াবে।ইহাতে মন্তব্য প্রদান বন্ধ রয়েছে
37		শ্রীলঙ্কার পূর্ব উপকূলবর্তী ত্রিনকোমালি শহরের কাছে ত্রিনকোমালি কয়লাবিদ্যুৎকেন্দ্র স্থাপনের পরিকল্পনা নিয়েছিল দেশটির সরকার। কিন্তু পরিবেশবিদদের উদ্বেগ ও আপত্তির কারণে সে দেশের সরকার প্রকল্পটি বাতিল ঘোষণা করে। ইতিমধ্যে প্রকল্পটির নির্মাণকাজ শুরু হয়েছিল। এই প্রকল্প ভারতের ন্যাশনাল থার্মাল পাওয়ার করপোরেশন (এনটিপিসি) ও শ্রীলঙ্কার সিলন ইলেকট্রিক কোম্পানির যৌথ উদ্যোগে (৫০: ৫০ অংশীদারত্ব) গঠিত ত্রিনকোমালি পাওয়ার কোম্পানির অধীনে বাস্তবায়নের উদ্যোগ নেওয়া হয়। প্রথম থেকেই পরিবেশবিদ ও বিজ্ঞানী মহল এই বিদ্যুৎকেন্দ্র চালু হলে তা থেকে নির্গত দূষিত গ্যাস, তরল ও কঠিন বর্জ্য পার্শ্ববর্তী স্থানগুলোর পরিবেশের ওপর যে বিরূপ প্রভাব ফেলবে, তা নিয়ে গভীর উদ্বেগ ও আপত্তি প্রকাশ করে। বিষয়টি আমলে নিয়ে শ্রীলঙ্কা সরকার প্রকল্পটি শেষ পর্যন্ত বাতিল ঘোষণা করে। ভারতীয় সংবাদ সংস্থা প্রেস ট্রাস্ট অব ইন্ডিয়া এবং বহুল প্রচারিত ইন্ডিয়ান এক্সপ্রেস পত্রিকায় প্রকাশিত খবর অনুযায়ী চলতি বছরের ১৬ সেপ্টেম্বর শ্রীলঙ্কার বিদ্যুৎ ও জ্বালানিমন্ত্রী রণজিৎ শ্যামবালাপিটিয়া সাংবাদিকদের জানান যে পরিবেশবিদদের উদ্বেগ ও আপত্তির কারণে কয়লাবিদ্যুৎ প্রকল্পটি বাতিল করা হলো।বাংলাদেশের দক্ষিণ অঞ্চলে বাগেরহাট জেলার রামপালে একটি কয়লাবিদ্যুৎকেন্দ্র স্থাপনের জন্য ভারতের এনটিপিসি এবং বাংলাদেশের পাওয়ার ডেভেলপমেন্ট বোর্ড যৌথ উদ্যোগে (৫০: ৫০ অংশীদারত্ব) বাংলাদেশ-ভারত ফ্রেন্ডশিপ পাওয়ার কোম্পানি গঠন করে। এই কোম্পানি চলতি বছরের ১২ জুলাই ভারত হেভি ইলেকট্রিক লিমিটেড কোম্পানির সঙ্গে কয়লাবিদ্যুৎকেন্দ্রটির নির্মাণ চুক্তি সম্পন্ন করে। দেশের পরিবেশবিদ ও বিজ্ঞানী মহল রামপাল কয়লাবিদ্যুৎকেন্দ্র চালু হলে তা থেকে নির্গত দূষিত গ্যাস তরল ও কঠিন বর্জ্য মাত্র ১৪ কিলোমিটার দূরে অবস্থিত সুন্দরবনের পরিবেশের ওপর যে ক্ষতিকর প্রভাব ফেলবে, তা নিয়ে উদ্বেগ ও আপত্তি প্রকাশ করে, যার পক্ষে বিরাট জনগোষ্ঠীর সমর্থন গড়ে ওঠে। বাংলাদেশ সরকার রামপাল প্রকল্পবিরোধীদের উদ্বেগ ও আপত্তি আমলে না নিয়ে প্রকল্প বাস্তবায়নের পথে এগিয়ে যায়।প্রস্তাবিত ত্রিনকোমালি বিদ্যুৎকেন্দ্রটির অবস্থান ছিল ত্রিনকোমালি শহর থেকে প্রায় ১৫ কিলোমিটার দূরে। এটি একটি শুষ্ক, কৃষিজমিবিহীন ও কম বসতিপূর্ণ এলাকা। স্থানটির আশপাশে কোনো সংরক্ষিত বনাঞ্চল নেই, তবে অদূরে অবস্থিত ত্রিনকোমালি উপসাগর এলাকায় প্রাণী ও উদ্ভিদকুলের জীববৈচিত্র্য রয়েছে। পরিবেশবিদেরা আশঙ্কা প্রকাশ করেন যে ওই প্রকল্প বাস্তবায়িত হলে তা থেকে নির্গত দূষক ত্রিনকোমালি উপসাগরের সমৃদ্ধ জীববৈচিত্র্যকে ক্ষতিগ্রস্ত করবে। এখানে গভীর সমুদ্রের ক্ষুদ্র প্রাণিকুল অগভীর উপকূল এলাকায় এসে থাকে এবং এই এলাকায় কোরাল প্রজাতির বাস রয়েছে। শ্রীলঙ্কা সরকার প্রাথমিকভাবে পরিবেশবিদদের আশঙ্কাকে অমূলক বলে নাকচ করে দিলেও পরবর্তী সময়ে তা গ্রহণযোগ্য মনে করে।রামপাল বিদ্যুৎকেন্দ্র এলাকা খুলনা শহর থেকে প্রায় ২৩ কিলোমিটার দক্ষিণে এবং সুন্দরবন থেকে ১৪ কিলোমিটার উত্তরে অবস্থিত। সুন্দরবন অতি সংবেদনশীল জীববৈচিত্র্যবহুল সংরক্ষিত বনাঞ্চল, যার অনন্য প্রকৃতি তাকে জাতিসংঘের ইউনেসকো হেরিটেজ সাইট হিসেবে স্বীকৃতি দিয়েছে। সুন্দরবনের ভেতর দিয়ে প্রবাহিত ও জালের মতো ছড়িয়ে থাকা অসংখ্য নদনদী ও শাখানদী তার মূল ‘শ্বাসযন্ত্র’ বটে। এর একটি পশুর নদের রামপাল কয়লাবিদ্যুৎকেন্দ্রে কয়লা সরবরাহের পথ হিসেবে ব্যবহৃত হবে। পরিবেশবিদ ও বিজ্ঞানী মহল আশঙ্কা প্রকাশ করে যে রামপাল বিদ্যুৎকেন্দ্র চালু হলে এটি থেকে নির্গত দূষিত বায়ু, পানি ও ছাই অদূরে অবস্থিত সুন্দরবনকে ক্ষতিগ্রস্ত করবে।ত্রিনকোমালি বিদ্যুৎকেন্দ্র ৫০০ মেগাওয়াট ক্ষমতাসম্পন্ন হওয়ার কথা ছিল। এর জন্য প্রতিদিন প্রায় পাঁচ হাজার টন কয়লা জ্বালানির প্রয়োজন হতো। বিদ্যুৎকেন্দ্রটির ঠান্ডা পানির চাহিদা পার্শ্ববর্তী সমুদ্র উপকূল থেকে নেওয়া হতো এবং ব্যবহারের পর অবশিষ্ট পানিএখানে ফেলা হতো। পরিবেশবিদেরা দূষিত গ্যাস ও ছাইয়ের দূষণ ছাড়াও কেন্দ্রটিতে ব্যবহারের জন্য সাগরের পানি নেওয়া ও ব্যবহারের পর অবশিষ্ট পানি এখানে ফেলে দেওয়াকে দূষণ হওয়ার অপর বড় উপাদান হিসেবে গণ্য করেন।রামপাল বিদ্যুৎকেন্দ্রটি পরিকল্পনা অনুযায়ী ১ হাজার ৩২০ মেগাওয়াট ক্ষমতাসম্পন্ন হবে। এর জন্য প্রতিদিন ১২ হাজার টন কয়লা জ্বালানির প্রয়োজন হবে। সুন্দরবনের ভেতর দিয়ে প্রবাহিত পশুর নদ দিয়ে গড়ে প্রতিদিন ১০ থেকে ১২ হাজার টন কয়লা পরিবহন পরিবেশদূষণের অপর কারণ ঘটবে। বিদ্যুৎকেন্দ্রটির ঠান্ডা পানির চাহিদা পার্শ্ববর্তী পশুর নদ থেকে নেওয়া হবে এবং ব্যবহারের পর অবশিষ্ট পানি এখানে ফেলা হবে, যা কিনা পশুর নদের দূষণ ঘটাবে বলে পরিবেশবিদেরা দাবি করেন।ত্রিনকোমালি প্রকল্পের জন্য পরিবেশ-প্রভাব সমীক্ষা বা ইআইএ রিপোর্ট প্রণীত হয় ২০১৫ সালের জানুয়ারিতে আর রামপালের জন্য ২০১৩ সালের জুলাইয়ে। উভয় ক্ষেত্রেই বায়ুদূষণ কমানোর লক্ষ্যে ফ্লু গ্যাস ডিসালফারাইজেশন (এফজিডি) পদ্ধতি, ছাই ধরে রাখার জন্য উন্নত মানের ইলেকট্রোস্ট্যাটিক প্রেসিপিটেটর (ইএসপি) ইত্যাদি ব্যবস্থাপনার কথা উল্লেখ করা হয়। উভয় ক্ষেত্রেই ছাই শুষ্ক অবস্থায় ধরে রেখে তা বাইরে সিমেন্ট ফ্যাক্টরি, ইট তৈরির স্থাপনায় সরবরাহের কথা বলা হয়। অব্যবহৃত ছাই রাখার জন্য ছাই-পুকুর তৈরির কথা বলা হয়, যেখানে ছাই পানিমিশ্রিত অবস্থায় জমা থাকবে। রামপালের ক্ষেত্রে প্রকল্প এলাকা ভরাট করার জন্যও ছাই ব্যবহারের কথা বলা হয়।ত্রিনকোমালি প্রকল্পের ইআইএ পরিবেশবিদদের সমালোচনার মুখে পড়ে। তাঁদের দাবি যে এ রিপোর্ট পরিবেশবিদদের চিহ্নিত প্রকল্পের ক্ষতিকর বিষয়গুলো পাশ কাটিয়ে গেছে। একইভাবে রামপাল ইআইএ রিপোর্টকে পরিবেশবিদ ও বিজ্ঞানী মহল ভ্রান্তিপূর্ণ ও অনিরপেক্ষ দাবি করে তার গ্রহণযোগ্যতা নিয়ে প্রশ্ন তোলে। ইউনেসকো ইতিপূর্বে রামপাল বিদ্যুৎকেন্দ্রের কারণে সুন্দরবনের ক্ষতির আশঙ্কায় উদ্বেগ প্রকাশ করে।পুরোপুরি দূষণমুক্ত কয়লাবিদ্যুৎকেন্দ্র পৃথিবীর কোথাও নেই বা তা কোনো প্রযুক্তিতেই সম্ভব নয়। রামপালে উন্নততর টেকনোলজি ব্যবহার করে এর দূষণ তুলনামূলকভাবে কমানোর কথা বলা হয়। কিন্তু তা করতে গিয়ে যে বাড়তি কারিগরি ব্যবস্থাপনা প্রয়োজন হবে, তা উৎপাদিত বিদ্যুতের দাম অনেক বাড়িয়ে দেবে। মার্কিন যুক্তরাষ্ট্রভিত্তিক আন্তর্জাতিক জ্বালানি অর্থনীতি সমীক্ষা সংস্থা আইইইএফএ কর্তৃক এক জরিপ অনুযায়ী রামপালে উত্পাদিত বিদ্যুতের দাম প্রতি ইউনিট নয় টাকা করে পড়বে, যা কিনা বাংলাদেশে উৎপাদিত বিদ্যুতের তুলনায় অনেক বেশি। কয়লাভিত্তিক বিদ্যুৎ উৎপাদনের একটি উদ্দেশ্য তুলনামূলক সাশ্রয়ী বিদ্যুৎ উৎপাদন, কিন্তু বাড়তি খরচ জোগান দিয়ে হলেও সুন্দরবনের কাছে রামপালেই কয়লাবিদ্যুৎকেন্দ্র করতে হবে, এ যুক্তি কোনোভাবেই গ্রহণযোগ্য নয়।রামপাল ও ত্রিনকোমালি কয়লাবিদ্যুৎ প্রকল্প দুটিকে তুলনায় আনলে দুটি বিষয় প্রাধান্য পায়। প্রথমত, রামপাল বিদ্যুৎকেন্দ্রের আকার (মেগাওয়াট) ত্রিনকোমালি বাতিল-ঘোষিত বিদ্যুৎকেন্দ্রের দ্বিগুণেরও বড়। সে হিসেবে রামপালে প্রতিদিন কয়লা পোড়ানো হবে অপরটির তুলনায় দ্বিগুণের বেশি এবং কয়লা পোড়ানোর ফলে নির্গত দূষকের পরিমাণও হবে অপরটির তুলনায় দ্বিগুণের বেশি। দ্বিতীয়ত, রামপালের খুব কাছে বিশ্বের সর্ববৃহৎ ম্যানগ্রোভ বনাঞ্চল অবস্থিত, যা কিনা অনন্যভাবে অতি সংবেদনশীল জীববৈচিত্র্যকে ধারণ করে ইতিমধ্যেই বিশ্বনন্দিত। ত্রিনকোমালির বাতিল-ঘোষিত কয়লাবিদ্্যুৎেকন্দ্রের নিকটবর্তী কোনো সংরক্ষিত বনাঞ্চল নেই বা সুন্দরবনের মতো কোনো সংবেদনশীল জীববৈচিত্র্যের আবাস নেই।তারপরও শ্রীলঙ্কা সরকার সে দেশের পরিবেশবিদ ও বিজ্ঞানী মহলের উদ্বেগ ও আপত্তি আমলে নিয়ে ত্রিনকোমালি কয়লা প্রকল্প বাতিল করেছে। তুলনায় বাংলাদেশ সরকার পরিবেশবিদ ও বিজ্ঞানী মহলের সব আপত্তি অগ্রাহ্য করে অনঢ়, একগুঁয়ে ও অযৌক্তিক অবস্থান নিয়ে স্থির। এমনকি ইউনেসকোসহ অন্য আন্তর্জাতিক সংস্থাগুলোর উদ্বেগও সরকারকে তার একগুঁয়ে মনোভাব থেকে সরাতে পারেনি।প্রশ্ন হলো, কেন বাংলাদেশ সরকার রামপালের ব্যাপারে এতটা অনড়? অনেকে মনে করেন, সরকারের আস্থাভাজনদের কেউ কেউ হয়তো তাঁদের নিজস্ব স্বার্থে (রাজনৈতিক বা অর্থনৈতিক) সরকারপ্রধানকে সুন্দরবনের ওপর রামপালের ক্ষতিকর প্রভাবের তথ্যগুলো লঘু করে তার বিপরীতে রামপাল সুন্দরবনের কোনো ক্ষতি করবে না, এই চিত্র উপস্থাপন করতে সক্ষম হয়েছেন। এর সঙ্গে যোগ হয়েছে একশ্রেণির চাটুকার ব্যক্তি, যাঁদের প্রধান লক্ষ্য সরকারপ্রধানের যেকোনো মতকে নগ্নভাবে প্রশংসা করে তাঁর সুনজরে আসা, যদিও সে মত দীর্ঘ মেয়াদে সরকারের জন্য নেতিবাচক অবস্থার সৃষ্টি করতে পারে।আবার কোনো কোনো মহলের মতে, রামপাল বাস্তবায়নের পক্ষে সরকারের ওপর ভারতীয় চাপ আছে। এ পক্ষ মনে করে যে শ্রীলঙ্কায় ত্রিনকোমালি কয়লাবিদ্যুৎ প্রকল্প বাস্তবায়নের পক্ষে ভারতীয় চাপ ছিল। বিষয়টি বোঝা যায় তখনই যখন শ্রীলঙ্কা সরকার ত্রিনকোমালি কয়লাবিদ্যুৎ প্রকল্প বাতিল করার পর জানায় যে শ্রীলঙ্কা ভারতের সঙ্গে কোনো বিরোধপূর্ণ সম্পর্ক সৃষ্টি করতে চায় না, বরং কয়লাবিদ্যুৎ প্রকল্পের পরিবর্তে সেখানে ভারতের সহযোগিতায় পরিবেশবান্ধব এলএনজি-ভিত্তিক বিদ্যুৎকেন্দ্র স্থাপন করতে চায়। অনেকে মনে করেন, শ্রীলঙ্কার উদাহরণ বাংলাদেশের জন্যও গ্রহণযোগ্য পন্থা হতে পারে।ড. বদরূল ইমাম: অধ্যাপক, ভূতত্ত্ব বিভাগ, ঢাকা বিশ্ববিদ্যালয়।ইহাতে মন্তব্য প্রদান বন্ধ রয়েছে
38		সংবাদ: পাকিস্তান–নিয়ন্ত্রিত কাশ্মীরে ভারতের ‘সার্জিক্যাল স্ট্রাইকের’ দাবি নাকচ করে দিয়েছে ইসলামাবাদ। তবে পাকিস্তান অভিযোগ করেছে, কাশ্মীর সীমান্তের নিয়ন্ত্রণরেখায় (এলওসি) ভারতের হামলায় পাকিস্তানের দুজন সেনাসদস্য নিহত হয়েছেন।নজরুল ইসলামশান্তির জন্য আমদের নিরন্তর প্রয়াসকে দুর্বলতা ভাবা উচিত হবে না। পাকিস্তান আর শান্তি—ব্যাপারটা কাঁঠালের আমসত্ত্ব। নিজেদের দেশ সন্ত্রাসীদের স্বর্গরাজ্য আর প্রতিবেশী রাষ্ট্রে সন্ত্রাসী কার্যক্রমের জন্য তারা রাষ্ট্রীয় পৃষ্ঠপোষকতা দেয়।জামশেদ পাটোয়ারিভারতের উচিত তাদের রাষ্ট্রীয় গোয়েন্দাদের আরও ভালো ট্রেনিংয়ের ব্যবস্থা করা।জাফর ইকবালপাকিস্তান সবকিছুই অস্বীকার করে। ওরা লাদেনের পাকিস্তানে থাকার কথা অস্বীকার করে, ওরা একাত্তরে ৩০ লাখ বাঙালি হত্যার কথা অস্বীকার করে, ওরা জঙ্গিদের কথা অস্বীকার করে। একদিন এই পৃথিবীকেই ওরা অস্বীকার করবে।অনলাইন ডেস্ক। ৩০ সেপ্টেম্বর ২০১৬ইহাতে মন্তব্য প্রদান বন্ধ রয়েছে
39		বাচ্চাদের নিয়ে লেখা খুব কঠিন কাজ, অনেকটা জরুরি মুহূর্তে স্কচটেপের মাথা খুঁজে পাওয়ার মতো দুরূহ কর্ম। আর বাচ্চাদের নিয়ে পত্রিকা? এটা তো এভারেস্টের চূড়ায় উঠে স্কচটেপের মাথা খুঁজে পাওয়ার মতো কাজ। আমার কাছে তা-ই মনে হয়। সেই কঠিন কাজটা করছে...কে যে করছে, আমার কাছে পরিষ্কার নয়। কিশোর আলোর সম্পাদক আনিসুল হক প্রথম আলো নিয়ে ব্যস্ত, নির্বাহী সম্পাদক সিমু নাসের ফেসবুক খুললেই দেখি, সে আমেরিকার আকাশে সস্ত্রীক স্কাই ডাইভিং করছে বা ওই রকম কোনো অ্যাডভেঞ্চারে ব্যস্ত...(ফেসবুক খুলে কে কোথায় আছে, এটা দেখাই আমার ফেসবুকিং। আর কিছু পারি না) তারপর আর থাকে কে? আমাকে যে লেখার জন্য মাঝে মাঝে ফোন করে সে বাসার, সম্ভবত সহকারী সম্পাদক। তার সঙ্গে প্রায়ই আমার নিম্নরূপ কথাবার্তা হয়——হ্যালো, হাবীব ভাই?—হ্যাঁ, কে বলছেন?—আমি কিশোর আলোর বাসার।—ও, কী খবর, বলো।—কিশোর আলোর নেক্সট সংখ্যার জন্য একটা লেখা দেন।—আচ্ছা দিব।সঙ্গে সঙ্গে ওই পাশে হাসির শব্দ। মানে বাসারের হাসি শুনি।—হাসলা কেন? আমি জিজ্ঞেস করি।—না, বলামাত্র রাজি হয়ে গেলেন, তাই।আবার কিছুদিন পর বাসারের ফোন। ওই একই প্যাকেজ নাটক!—হ্যালো, হাবীব ভাই?—হ্যাঁ, কে বলছেন?—আমি কিশোর আলোর বাসার।—ও, কী খবর, বলো।—কিশোর আলোর নেক্সট সংখ্যার জন্য একটা কমিকস দেন।—আচ্ছা দিব।সঙ্গে সঙ্গে ওই পারে আবার হাসি। মানে বাসারের হাসি শুনি।—হাসলা কেন?—না, বলামাত্র রাজি হয়ে গেলেন, তাই।এভাবেই আমি কিশোর আলোতে গল্প আর কমিকস এঁকে চলেছি। তবে না, সম্পাদক আনিসুল হক বা নির্বাহী সম্পাদক সিমু নাসের ছাড়াও কিশোর আলোর টিম আসলে অনেক বড়। বেশির ভাগই কিশোর আর তরুণ এবং প্রায় সবাইকেই কমবেশি চিনি। সবাই তো আমার চোখের সামনেই বড় হয়েছে, ক্রমে ক্রমেই যেন এক-একজন মহিরুহ হয়ে উঠছে। নিজের বয়সও কম হলো না, প্রায় উনষাটের দিকে যাচ্ছি। সেভাবে চিন্তা করলে বলতে হয়, ওদের কেন চিনব না? পৃথিবীটা তো আসলে খুব বড় নয়।কিশোর আলোর নেপথ্যে রয়েছে এর খুদে পাঠক, লেখক ও স্বেচ্ছাসেবকেরা। একবার কিশোর আলোর কার্যালয়ে তাদের এক অনুষ্ঠানে নিয়ে গিয়েছিল সিমু নাসের। গিয়ে দেখি, আক্ষরিক অর্থেই শ দুয়েক কিশোর–তরুণ বসে আছে। তাদের সঙ্গে কথাবার্তা বলে মনে হলো, এ রকম স্বতঃস্ফূর্ত বাহিনী থাকলে এভারেস্টের চূড়ায় উঠে স্কচটেপের মাথা খুঁজে বের করা খুব একটা কঠিন ব্যাপার নয়।দেখতে দেখতে সেই কিশোর আলোর তিন বছর বয়স হয়ে গেল। তাকে অভিনন্দন। তার জন্মদিনের সংখ্যা বাড়বে—এটাই কামনা। বয়স থমকে যাবে কিন্তু জন্মদিনের সংখ্যা বাড়তে থাকবে, এটা যেন কখনো না হয়।আহসান হাবীব: সম্পাদক, উন্মাদ।ইহাতে মন্তব্য প্রদান বন্ধ রয়েছে
40		মাতৃগর্ভে ২৩ সপ্তাহ থাকার পর গালিবা হায়াতের জন্ম হয়েছিল। কিন্তু বাঁচেনি শিশুটি। এটা খুবই দুঃখজনক একটি ঘটনা। সাধারণত ২৮ সপ্তাহের আগে কোনো বাচ্চা হলে আমরা একে গর্ভপাত বলে থাকি। এ ধরনের শিশুকে বাঁচানোটা একটু কঠিন। আমাদের দেশে যেসব যন্ত্রপাতি ও ইনজেকশন আছে, ২৮ সপ্তাহ পর কোনো বাচ্চা হলে সেসব যন্ত্রপাতি ও ইনজেকশন দিয়ে সেই বাচ্চাকে আমরা বাঁচাতে পারি। একটি শিশু মাতৃগর্ভে কমপক্ষে ৩৮ সপ্তাহ থাকলে এবং তার ওজন কমপক্ষে আড়াই কেজি হলে তাকে পরিণত শিশু বলা হয়। অপরিণত শিশুর রোগ প্রতিরোধক্ষমতা কম হয়। তাই তাদের মৃত্যুঝুঁকিও বেশি। এ ধরনের শিশুর সেপটিসেমিয়া, জন্ডিস ও বিভিন্ন সংক্রমণের আশঙ্কা থাকে। এসব রোগে আক্রান্ত হলে ওই শিশুর বাঁচার সম্ভাবনা কম থাকে।শিশু পরিপূর্ণ হওয়ার আগে জন্ম নিলে হঠাৎ তার শ্বাস বন্ধ হয়ে যেতে পারে। তখন শিশুটিকে দেখে মনে হয় মৃত। এ ক্ষেত্রে সন্দেহ হলে অবশ্যই সেই শিশুকে বড় হাসপাতালে পাঠাতে হবে বা ভালো শিশুবিশেষজ্ঞের কাছে নিতে হবে। ডাক্তারের পরীক্ষা ছাড়া কোনো শিশুকে মৃত ঘোষণা করা ঠিক হবে না। গর্ভকালীন নানা জটিলতা থেকে সময়ের আগেই সন্তান প্রসব হতে পারে। এ জন্য যেকোনো নারীর গর্ভকালীন যত্ন খুবই জরুরি।বাংলাদেশে অপরিণত শিশু জন্মের অন্যতম কারণ হচ্ছে মায়ের অপুষ্টি। অপুষ্টিতে আক্রান্ত মায়েদের জরায়ু দুর্বল হয়। দুর্বল জরায়ু অনেক সময়ই ৩৮ সপ্তাহ সন্তান ধরে রাখতে পারে না। এ ছাড়া আরও নানা কারণ আছে, যেমন গর্ভাবস্থায় মায়ের খুব জ্বর হলে, রক্তচাপ বেড়ে গেলে, ডায়াবেটিস থাকলে, হাম ও কলেরা রোগে আক্রান্ত হলে বা থাইরয়েডের সমস্যা থাকলে সময়ের আগেই শিশুর জন্ম হতে পারে। একজন সুস্থ মা-ই পারেন একটি সুস্থ ও স্বাভাবিক শিশু জন্ম দিতে। তাই গর্ভবতী মায়ের জন্য প্রয়োজন সঠিক যত্ন ও পরিচর্যা। গর্ভকালীন যত্ন শিশু ও মাতৃমৃত্যুর হার কমাতে সাহায্য করে।প্রতিটি পরিবারের উচিত গর্ভবতী মায়ের প্রতি সহানুভূতিশীল হওয়া। তাঁর যত্ন নেওয়া। তাঁকে পুষ্টিকর খাবার দিতে হবে। তাঁকে পর্যাপ্ত বিশ্রামের সুযোগ দিতে হবে। তাঁকে নিয়মিত চিকিৎসকের কাছে নিতে হবে। একজন নারী তাঁর গর্ভাবস্থায় কমপক্ষে চারবার চিকিৎসকের কাছে যাবেন। বিশ্ব স্বাস্থ্য সংস্থার সুপারিশ অনুযায়ী, প্রথম ভিজিট: ১৬ সপ্তাহ (৪ মাস), দ্বিতীয় ভিজিট: ২৪-২৮ সপ্তাহ (৬-৭ মাস), তৃতীয় ভিজিট: ৩২ সপ্তাহ (৮ মাস), চতুর্থ ভিজিট: ৩৬ সপ্তাহ (৯ মাস)।আমরা চাই বাংলাদেশের প্রত্যেক গর্ভবতী নারী স্বাস্থ্যকেন্দ্রে আসুন এবং চিকিৎসাসেবা নিন। সন্তান প্রসব হোক স্বাস্থ্যকেন্দ্রে। আমাদের দেশে এখনো বাড়িতে সন্তান প্রসবের হার ৬৮ শতাংশ। আর এসব সন্তান হয় অদক্ষ ধাইয়ের হাতে। এখনো সন্তান জন্ম দিতে গিয়ে প্রতি লাখে ১৭০ জন মা মারা যাচ্ছেন। স্বাস্থ্য মন্ত্রণালয়ের হিসাব অনুযায়ী, দেশে বছরে প্রায় সাড়ে চার লাখ শিশু জন্ম নেয় অপরিণত অবস্থায়। এর মধ্যে ২৬ হাজার শিশুরই মৃত্যু ঘটে। এগুলো খুবই দুঃখজনক।আমাদের দেশে মাতৃমৃত্যু ও শিশুমৃত্যুর অন্যতম কারণ হচ্ছে মেয়েদের বাল্যবিবাহ। এখনো দেশে ৬৬ শতাংশ মেয়ের বিয়ে হচ্ছে ১৮ বছর বয়স হয়ে যাওয়ার আগে। বিশেষ করে, গ্রামাঞ্চলের দরিদ্র পরিবারে বাল্যবিবাহের হার অনেক বেশি। অল্প বয়সে বিয়ের ফলে তারা অল্প বয়সে মা হচ্ছে। অথচ মা হওয়ার জন্য তাদের শরীর তৈরি থাকে না। গর্ভকালীন যত্ন সম্পর্কেও তারা কিছু জানে না। ফলে তারা অপুষ্টিসহ গর্ভকালীন নানা জটিলতায় ভোগে। অনেকেই অপরিণত শিশু জন্ম দিচ্ছে। পরিণত শিশু জন্ম দিলেও এসব শিশু অপুষ্টিসহ নানা রোগে ভোগে। এ জন্য সবার আগে মেয়েদের বাল্যবিবাহ বন্ধ করতে হবে। বাল্যবিবাহের কুফল সম্পর্কে জনগণকে জানাতে হবে। সবাইকে এ সম্পর্কে সচেতন করতে হবে।তবে সবার আগে প্রয়োজন অন্তঃসত্ত্বা মায়েদের সচেতন করা। সন্তান জন্মদানের কাজটি খুবই গুরুত্বপূর্ণ একটি কাজ। নারীদের বুঝতে হবে একে হেলা করার কিছু নেই। দেশের প্রত্যেক অন্তঃসত্ত্বা নারী যদি স্বাস্থ্যকেন্দ্রে আসেন এবং প্রয়োজনীয় চিকিৎসা নেন, তাহলে মাতৃ ও শিশুমৃত্যুর হার দুটোই কমবে। আর অপরিণত শিশু জন্ম দেওয়ার হারও কমে আসবে। তাহলে আমাদের আর গালিবা হায়াতের মৃত্যুর মতো অনাকাঙ্ক্ষিত ও হৃদয়বিদারক ঘটনা দেখতে হবে না।গালিবা হায়াতের মৃত্যু থেকে আমাদের শিক্ষা হচ্ছে, কোনো অন্তঃসত্ত্বা নারীকে অবহেলা করা চলবে না। প্রতিটি অন্তঃসত্ত্বা মায়ের যত্ন নিতে হবে। আপনাদের কারও ঘরে যদি অন্তঃসত্ত্বা মা থাকেন, তাহলে তাঁর যত্ন নিন। এক্ষুনি তাঁকে চিকিৎসকের কাছে নিন। এ ক্ষেত্রে দেরি করার কোনো সুযোগ নেই। আমরা সবাই সচেতন হলে কোনো অপরিণত শিশু জন্মাবে না, কোনো নবজাতকের মৃত্যু হবে না, কোনো প্রসূতিরও মৃত্যু হবে না।ডা. রওশন আরা: স্ত্রীরোগ ও প্রসূতি বিশেষজ্ঞ।ইহাতে মন্তব্য প্রদান বন্ধ রয়েছে
41		২০১৬ সালের এপ্রিল-জুলাই মাস পর্যন্ত আমরা বাংলাদেশ প্রায়োরিটিজের সঙ্গে সহযোগিতার অংশ হিসেবে ২০টির বেশি নিবন্ধ প্রকাশ করেছি। বাংলাদেশ ও বিদেশের অর্থনীতিবিদদের নিয়ে গঠিত একটি দল ৭৬টি বিষয়ে সুনির্দিষ্ট সমাধান নিয়ে কাজ করেছে, যাদের লক্ষ্য ছিল, কোন খাতে টাকা ব্যয় করলে সবচেয়ে ভালো ফলাফল পাওয়া যায়, সেটি বের করা।এই ৭৬টি সমাধানের প্রায় সব কটিই চলমান সপ্তম পঞ্চবার্ষিকী পরিকল্পনার মধ্যে আছে। প্রথম আলো এই ‘বাংলাদেশ প্রায়োরিটিজ’-কে সহযোগিতা করেছে। এটি আসলে সম্ভব হয়েছে ২০১৫ সালে বিয়র্ন লোমবোর্গ নামের এক ড্যানিশ অধ্যাপকের সঙ্গে আমাদের সাক্ষাৎ হওয়ার মধ্য দিয়ে। তিনি অনেক বছর ধরেই বৈশ্বিক সমস্যা সমাধানের লক্ষ্যে কাজ করছেন। ‘বাংলাদেশ প্রায়োরিটিজ’ অনেক কার্যকর গবেষণা করেছে। কিন্তু এর প্রভাব বুঝতে হলে প্রকৃত অর্থেই স্থানীয় চাহিদাভিত্তিক নীতির বাস্তবায়ন করতে হবে, তাহলেই কেবল তা সম্ভব হবে।এখন কথা হচ্ছে, এই লেখা ছাপানোর দুই মাসের মধ্যেই এক চমৎকার ব্যাপার ঘটেছে। সম্মানিত অর্থমন্ত্রী এর ফলাফল সম্পর্কে জেনেছেন, আর এটা পরিষ্কার যে, তিনি এতে উৎসাহিত হয়েছেন। আমরা দেখেছি, তিনি সর্বশেষ বাজেটে চলমান পঞ্চবার্ষিকী পরিকল্পনার বাস্তবায়ন সম্পর্কে আলোচনা করতে গিয়ে প্রথমবারের মতো ‘প্রায়োরিটিজ’ বা অগ্রাধিকার শব্দটি ব্যবহার করেছেন।সুনির্দিষ্টভাবে বললে, বাংলাদেশ প্রায়োরিটিজের বিশিষ্ট প্যানেল যেসব কার্যকর সমাধানে অগ্রাধিকার দিয়েছিল, বাজেটে তার কয়েকটিতে জোর দেওয়া হয়েছে বলে আমাদের মনে হয়েছে। এসবের মধ্যে রয়েছে স্বয়ংক্রিয় ভ্যাট সংগ্রহ, সরকারি কাজে ই-ক্রয়ব্যবস্থা চালু, পুষ্টিমানের ওপর নতুন করে গুরুত্ব আরোপ ও ইউনিয়ন ডিজিটাল কেন্দ্রের মাধ্যমে সরকারি ও ব্যক্তিগত ডিজিটাল সেবার পরিসর বাড়ানো।আসল কথাটি কী? সব নীতিই তো আর সমান নয়। কথা হচ্ছে, ভালো উদ্দেশ্য থাকা সত্ত্বেও সব নীতির ফলাফল একই রকম হবে না, কিছু নীতির ফলাফল অন্যান্য নীতির ফলাফলের চেয়ে ভালো হবে। অর্থাৎ, প্রতি এক টাকা ব্যয়ের সুফল বেশি আসবে। এসব দিকেই আমাদের নজর দেওয়া উচিত।বাংলাদেশ প্রায়োরিটিজের কারণে দেশটির নীতিতে প্রকৃত অর্থেই পরিবর্তন আসছে। আগামী দশকের জন্য যে ন্যাশনাল নিউট্রিশন প্ল্যান ফর অ্যাকশন করা হচ্ছে, তাতে এটা রসদ জুগিয়েছে। আর কোন কোন ক্ষেত্রে প্রতিশ্রুতিশীল নীতি প্রণয়ন করা যায়, তা খোঁজার জন্য কোপেনহেগেন কনসেনসাস আরও কিছু উচ্চ পর্যায়ের সম্মেলন আয়োজন করবে।বাংলাদেশ প্রায়োরিটিজ প্রধানমন্ত্রীর দপ্তরের অ্যাকসেস টু ইনফরমেশনের (এটুআই) সঙ্গে তিন বছরের সমঝোতা স্মারক সই করেছে, যার লক্ষ্য হচ্ছে, এমন নীতি ও সমাধানের প্রস্তাব দেওয়া, যাতে বিনিয়োগকৃত প্রতিটি টাকা থেকে সবচেয়ে ভালো ফলাফলটা পাওয়া যায়।উদাহরণস্বরূপ বলা যায়, কোপেনহেগেন কনসেনসাস ভূমি রেকর্ড–ব্যবস্থা ডিজিটাইজেশনের জন্য সব অংশীজনদের এক কাতারে আনতে এটুআইয়ের সঙ্গে কাজ করবে। এর লক্ষ্য হচ্ছে, সরকার ও দাতারা যাতে চৌকস (ফলপ্রসূ) বিনিয়োগ করতে পারে, তার জন্য আরও সমন্বিত কৌশল প্রণয়ন করা।এই লেখার মধ্য দিয়ে বাংলাদেশ প্রায়োরিটিজ–সংক্রান্ত প্রকাশনা শেষ হলো। কিন্তু এটি তথ্য-প্রমাণভিত্তিক বুদ্ধিবৃত্তিক আলোচনার শুরু মাত্র, যেখানে অর্থনীতির সাধারণ একটি হাতিয়ার ব্যবহার করা হয়েছে: কস্ট-বেনিফিট রেশিও (ব্যয়-সুফলের অনুপাত)। এটা পরিষ্কার যে, এই গবেষণা বাংলাদেশ প্রায়োরিটিজ–সংক্রান্ত সিদ্ধান্ত গ্রহণের ক্ষেত্রে প্রকৃত অর্থেই প্রভাব ফেলছে। আমরা আনন্দিত যে প্রথম আলো এই উদ্যোগের সঙ্গে থেকেছে। এর মধ্য দিয়ে বাংলাদেশের সর্বাঙ্গীণ উন্নতি হবে—সেটা দেখার জন্যই আমরা অপেক্ষা করছি।—বিভাগীয় সম্পাদকইহাতে মন্তব্য প্রদান বন্ধ রয়েছে
42		‘মানুষকে মানুষের মুখ চিনতে হলেঅন্য কোনো আলোকের দরকার হয়’আমরা শিল্পের সংসারের মানুষেরা যাঁর আলোকে নিজের মুখ দেখতে পেরেছি, সেই বহু–প্রভা সাহিত্য সৃজনের পুরোধা সৈয়দ শামসুল হক আমাদের ছেড়ে অমৃতলোকে চলে গেছেন। আমাদের জন্য রেখে গেছেন সাহিত্যের বিপুল সম্ভার। সূচনা করলাম সৈয়দ হকেরই এখানে এখন কাব্যনাটকের দুটি সংলাপ দিয়ে। রবীন্দ্র-উত্তর বাংলা সাহিত্য সৃজনে সৈয়দ শামসুল হক অন্যতম প্রধান ঋত্বিক। তাঁর সোনার কলম থেকে অনবরত নিসৃত হয়েছে অনন্য কবিতা, উপন্যাস, ছোটগল্প, প্রবন্ধ, সামাজিক ভাষ্য ও সংগীত। নাটকের জগতে তিনি প্রবেশ করেছেন সবশেষে। তিনি সব সময় বলতেন, আমার সৃজনের সংসারের সর্বকনিষ্ঠ সদস্য হলো মঞ্চনাটক। তিনি হয়ে উঠলেন আমাদের সেরা নাট্যকার।সফোক্লিস, এস্কিলাস, শেক্‌সপিয়ার ও রবীন্দ্রনাথের পথ ধরে কাব্যভাষাকেই তিনি তাঁর নাট্যভাষা হিসেবে বেছে নিলেন। তাঁর নাট্যসংলাপের অসাধারণ রূপালংকার, উপমা ও রূপকের ব্যবহার তাঁর নাট্যসংলাপকে অনন্য করে তুলেছে। তাঁর নাটকের সংলাপ শুনে আমরা আমোদিত ও আলোকিত এবং বিপুলভাবে আলোড়িত হই। তাঁর নাটকের বিষয়বস্তু আমাদের যেমন ভাবায়, তাঁর নাট্যসংলাপের গূঢ়-গাঢ় আবরণের অন্তরালে আসল সত্যটি আবিষ্কারে আমরা দর্শক হিসেবে উদ্বুদ্ধ হই। আমি এই মহান সাহিত্যস্রষ্টার অনুজপ্রতিম বন্ধু ও তাঁর সর্বাধিক নাটকের নির্দেশক—এ কথা বলার সাহস সঞ্চয় করেছি। তাঁর সর্বশেষ শেক্‌সপিয়ারের হ্যামলেট নাটকের অনুবাদ সামনে নিয়ে আমি শুষ্ক ও শূন্য দৃষ্টি নিয়ে বসে আছি। নাটকটি প্রযোজনা করবে বাংলাদেশ শিল্পকলা একাডে​িম এবং নির্দেশক হিসেবে আমিই মনোনীত হয়েছি।কাব্য মানুষের ভাব বিনিময়ের আদি ভাষা এবং কাব্যে বহু কথা সংক্ষেপে বলা যায়, যা গদ্য ভাষায় বলতে গেলে পৃষ্ঠার পর পৃষ্ঠা খরচ করতে হয়। তাঁর কাব্যনাটকগুলোর মধ্যে পায়ের আওয়াজ পাওয়া যায়, নূরলদীনের সারাজীবন, এখানে এখন, গণনায়ক এবং ঈর্ষা সমধিক প্রসিদ্ধ। ঈর্ষা নাটকের মঞ্চ সাফল্যের ব্যাপারে নাট্যকার নিজে এবং আমি নির্দেশক হিসেবে সন্দিহান ছিলাম। প্রায় ২০ মিনিটের দীর্ঘ সাতটি সংলাপের এই নাটক নিয়ে দুরুদুরু বক্ষে নাট্যকার ও নির্দেশক অপেক্ষা করছিলাম। নাটকটি বাংলাদেশের মঞ্চ জয় তো করলই; কলকাতায় প্রজ্ঞাবান ও সাধারণ দর্শকেরা নাটকটির প্রযোজনা দেখে মাথা অবনত করল। বাংলা থিয়েটারের প্রবাদপুরুষ  শ্রী শম্ভু মিত্র নাটকটি দেখে সৈয়দ হককে বলেছিলেন, আপনার মাথায় কি শেক্‌সপিয়ার ও রবীন্দ্রনাথের ছন্দের জোড় একসঙ্গে খেলা করে?পায়ের আওয়াজ পাওয়া যায় ও নূরুলদীনের সারাজীবন থিয়েটার এবং নাগরিক নাট্য সম্প্রদায়ের প্রযোজনায় এর আগে দেশ-বিদেশে বিপুলভাবে প্রশংসিত হয়েছে। তার গণনায়ক নাটক শেক্‌সপিয়ারের জুলিয়াস সিজার অবলম্বনে রচিত। এই নাটকটি এবং তাঁর আরেকটি কাব্যনাটক এখানে এখন আরও মনোযোগের প্রত্যাশা রাখে, কারণ নাটক দুটি উৎকৃষ্ট। আশা করি, নতুন প্রজন্মের নাট্যজনেরা এ দুটি নাটক নিয়ে নতুন করে ভাববেন। প্রসঙ্গত উল্লেখ্য, ‘নাট্যজন’ অভিধা সৈয়দ হকই প্রথম ব্যবহার করেন। আমরা বলতাম নাট্যকর্মী। নাট্যজন বললে নাটকের সব ক্ষেত্রে কর্মরত ব্যক্তিকে বোঝায়।সৈয়দ শামসুল হকের গদ্য ভাষায় নাটকগুলোর ব্যাপারেও বর্তমানের নাট্যজনদের আরও মনোযোগ দাবি করে। শেক্‌সপিয়ারের নাটক অনুবাদে সৈয়দ শামসুল হক ছিলেন সিদ্ধহস্ত। তিনি নিজে একজন বড় কবি বলেই এটা সম্ভব হয়েছে। এই উপমহাদেশের প্রবাদপ্রতিম অভিনেতা, নির্দেশক ও নাট্যকার উৎপল দত্ত মনে করতেন, সৈয়দ শামসুল হকের শেক্‌সপিয়ারের সমতুল্য অনুবাদ পৃথিবীর নাট্যসাহিত্যে বিরল। প্রাচ্য ও পাশ্চাত্যের শব্দের দ্যোতনা একীভূত করে ফেলতে পারে কেবল অনন্য একজন প্রতিভাবান লেখক, নাট্যকার ও কবি। হক ভাই ছিলেন তা–ই।হক ভাই শেক্‌সপিয়ারের হ্যামলেট অনুবাদ করেছেন লন্ডনের রয়েল মার্সডেন ক্যানসার হাসপাতালের বিছানায় শুয়ে শুয়ে। কখনো আমাদের ভাবি বিখ্যাত লেখিকা আনোয়ারা সৈয়দ হক ডিকটেশন নিয়েছেন। তাঁর হ্যামলেট অনূদিত নাটকে জাতির জনক বঙ্গবন্ধুর কথা মনে রেখে নৃশংস পিতৃহত্যার প্রতিশোধের ব্যাপারটিকে তিনি প্রাধান্য দিয়েছেন। আমরা তাঁর অভিপ্রায় সামনে রেখে প্রযোজনাটিকে গাঁথার চেষ্টা করব। উনি যেন মহাভারতের যুধিষ্ঠিরের মনস্কতা ও স্থিতি আর অর্জুনের বীরত্বকে একসঙ্গে যুক্ত করতে পেরেছিলেন। তাঁর দিন শেষ হয়ে আসছে জেনেও তিনি লিখে গেছেন একের পর এক কবিতা এবং আরও তিনটি নাটকের খসড়া তাঁর করোটিতে (সৈয়দ হকের প্রিয় শব্দ) ধারণ করে রচনায় হাত দিতে চেয়েছিলেন। এমন মানুষের ক্ষেত্রেই বলা যেতে পারে যে তিনি ইস্পাতের স্নায়ু নিয়ে জন্মগ্রহণ করেছিলেন।তাঁর কবিতার কথা বলা বাহুল্য মাত্র। তাঁর ‘আমার পরিচয়’-এর মতো কবিতা বাংলা সাহিত্যে বিরল। তিনি যে কটি সংগীত রচনা করেছেন, সেগুলোও তুলনাহীন। উপন্যাস ও ছোটগল্প রচনায় তিনি ছিলেন সিদ্ধহস্ত। তাঁর খেলারাম খেলে যা-এর মতো এমন জনপ্রিয় উপন্যাসের সাক্ষাৎ আমরা আজও পাইনি। তাঁর ‘হৃৎকলমের টানে’ শিরোনামের সামাজিক ভাষ্য ও প্রবন্ধ সংকলন আমাদের দেশের সব মানুষের জন্য সোনার খনি হয়ে থাকবে।সৈয়দ শামসুল হক মৃত্যুকে পরাজিত করেছেন। শেক্‌সপিয়ার বেঁচে আছেন সাড়ে চার শ বছর ধরে, রবীন্দ্রনাথ দেড় শ বছরের প্রান্তেও জ্বলজ্বল করছেন। আমাদের সৈয়দ হক, তিনি কেবল বাংলাদেশের গৌরব নন, বিশ্বেরও গৌরব। তাঁর সৃজিত সাহিত্যসম্ভার অনিঃশেষ হয়ে বেঁচে থাকবে। এমন দেশ, মানব, চরাচর প্রেমিক মানুষের জয়যাত্রা চিরকাল অব্যাহত থাকে। তিনি ছিলেন বন্ধুবৎসল, মানববৎসল, বাংলাদেশের স্বাধীনতাযুদ্ধের মূল্যবোধের ধারক এবং এক নির্ভীক অগ্রপথিক। দেশ ছিল তাঁর প্রথম ও শেষ কথা। আমাদের শিল্প-সাহিত্যের ক্ষেত্রে সৈয়দ শামসুল হক জীবনের ধ্রুবতারা হয়ে যুগ-যুগান্তর বেঁচে থাকবেন। জয়তু সৈয়দ শামসুল হক। তাঁর সান্নিধ্য, বন্ধুত্ব আমাকে গরীয়ান ও ধন্য করেছে। তাঁর জন্য এক সাগর চোখের জল ফেললেও যথেষ্ট হবে না।আতাউর রহমান: অভিনেতা, নাট্যনির্দেশক ও লেখক।ইহাতে মন্তব্য প্রদান বন্ধ রয়েছে
43		সৈয়দ শামসুল হককে প্রথম দেখি রংপুর সার্কিট হাউসে। ১৯৮৪ কি ’৮৫ সালে। রংপুরের অভিযাত্রিক সাহিত্য সংগঠন তাঁকে নিয়ে এসেছে তাদের অনুষ্ঠানে, প্রধান অতিথি করে। আমি তাঁর সাক্ষাৎকার নিতে গেছি বিশাল এক টেপরেকর্ডার হাতে নিয়ে। তাঁকে জিজ্ঞেস করেছিলাম, ‘আপনি প্রথম রংপুর এলেন কবে, কীভাবে?’ তিনি বলেছিলেন, ‘প্রথম রংপুর আসি বাবার সঙ্গে। বই কিনব বলে। তখন অল্প বয়স। কুড়িগ্রাম থেকে ট্রেনে বাবার সঙ্গে রংপুর আসি।’সাক্ষাৎকারটি নিয়েছিলাম বেলা ১১টা-১২টার দিকে। সেদিন সন্ধ্যায় টাউন হলে অনুষ্ঠান। বক্তৃতা দিচ্ছেন সৈয়দ শামসুল হক। আমি তন্ময় হয়ে শুনছি।তিনি বললেন, ‘আমি প্রথম রংপুর আসি একা। বই কিনব বলে। বাবা বললেন, “যাও, একা একা যাও, একা একা চলতে শেখো।” কটা টাকা তিনি আমার পকেটে পুরে দিলেন। আমি ট্রেনে উঠেছি। রংপুরে এসে ট্রেন থামল। আমি নামলাম। তখন সবে সন্ধ্যা নেমেছে। নির্জন প্ল্যাটফর্ম ধরে এখন আমি কোথায় যাব। ভয়ে সমস্ত শরীর কেঁপে কেঁপে উঠছে। হঠাৎ কে যেন পেছন থেকে আমাকে  জড়িয়ে ধরল। আমি চিৎকার করে উঠলাম। তাকিয়ে দেখি, বাবা। আমাকে ট্রেনে তুলে দিয়ে তিনি আড়াল থেকে আমাকে অনুসরণ করে করে চলে এসেছেন রংপুর পর্যন্ত।’আমি হাঁ হয়ে গেলাম। সকালের বিবরণ সন্ধ্যায় গল্প হয়ে গেল। এ থেকে আমি শিখেছি, ‘কেমন করে গল্প হয়।’ এই নামে গাব্রিয়েল গার্সিয়া মার্কেসের একটা বই আছে। লেখক একটা চিত্রনাট্য লেখার কর্মশালা পরিচালনা করেছিলেন। পরে সেই কর্মশালার বক্তৃতাগুলো একসঙ্গে করে কেমন করে গল্প হয় বইটা গ্রথিত হয়।ওই বইয়ে এক জায়গায় মার্কেস বলছেন, ধরা যাক, একটা ভোজসভার জন্য একটা গরু নিয়ে আসতে হবে। গরুটাকে কীভাবে নিয়ে যাওয়া হবে। মার্কেস বলেছেন, সবচেয়ে ভালো হবে, যদি গরুটাকে একটা হেলিকপ্টারের সঙ্গে ঝুলিয়ে আনা হয়। তিনি অবশ্য এটা সিনেমার গল্পের কথা বলছেন। গরুকে হাঁটিয়ে আনলে গল্প হয় না। গরুকে হেলিকপ্টারে ঝুলিয়ে আনলে গল্প হয়। বাবার সঙ্গে কুড়িগ্রাম থেকে রংপুর এলে সেটা গল্প হয় না। আসতে হয় একা। বাবা আসবেন গোপনে, ছেলেকে অনুসরণ করতে করতে।সৈয়দ শামসুল হককে আমি আমার শিক্ষক বলে মান্য করি। ১৮-১৯ বছর বয়সে আমি তাঁর যে সাক্ষাৎকার রংপুরে বসে নিয়েছিলাম, শুধু সেই সময়ে পাওয়া উপদেশের জন্য নয়, তার আগে ও পরে বিচিত্রায় প্রকাশিত ‘মার্জিনে মন্তব্য’ আর সংবাদ সাময়িকীতে প্রকাশিত ‘হৃৎকলমের টানে’তে তিনি লেখালেখির করণকৌশল নিয়ে অনেক আলোচনা করেছেন। সেসব থেকে সব সময় পথনির্দেশ পেয়েছি। আমি তাঁকে বলেছিলাম, ‘আপনি আপনার কলাম মার্জিনে মন্তব্যে লিখেছেন, তরুণ লেখকদের কর্তব্য হলো বই পড়া। পড়ার বাইরে আপনি তরুণ লেখকদের উপদেশ দিন।’তিনি হাতের আঙুল গুনে গুনে বলেছিলেন, ‘পড়ার বাইরে তরুণ লেখকদের উদ্দেশে আমার তিনটে উপদেশ আছে। পড়ো, পড়ো এবং পড়ো।’ তিনি বলেছিলেন, ‘অনেকেই বলে, দেশে বই পাওয়া যায় না। আমি সবিনয়ে জিজ্ঞেস করি, আমাদের মধ্যে কজন বঙ্কিমচন্দ্র পুরোটা পড়েছি, আমাদের মধ্যে কজন মাইকেল মধুসূদন দত্ত পুরোটা পড়েছি।’হ‌ুমায়ূন আহমেদের একবার অসুখ হলো।  সৈয়দ শামসুল হক হাসপাতালে তাঁকে দেখতে গেলেন। তিনি বললেন, ‘হ‌ুমায়ূন, তোমাকে সেরে উঠতে হবে। কারণ, তুমি সাধারণ মানুষ নও। সাধারণ মানুষের থাকে পাঁচটা আঙুল। কিন্তু তোমার ডান হাতে আছে ছটা আঙুল। ৬ নম্বর আঙুলটা হলো তোমার কলম। যে এই ৬ নম্বর আঙুল নিয়ে জন্মেছে, তাকে দীর্ঘজীবী হতে হবে আর লিখে যেতে হবে স্বপ্নের কথা।’কবি শামসুর রাহমানের ৫০তম জন্মবার্ষিকীতে সৈয়দ শামসুল হক লিখেছিলেন, ‘শামসুর রাহমান, আপনি দীর্ঘজীবী হোন, ত্বরান্বিত হোক মানুষের স্বপ্নসমূহের অনুবাদ।’ সৈয়দ শামসুল হকও স্বপ্ন রচনা করে গেছেন। সম্মিলিত মানুষের জন্য এগিয়ে যাওয়ার স্বপ্ন। একটা ট্রেন যে চলে, কারণ তার সামনে থাকে ইঞ্জিন। একটা জাতি যে চলে, কারণ তার সামনে থাকে স্বপ্ন। স্বপ্নই একটা জাতিকে এগিয়ে নেয়। সৈয়দ শামসুল হক কী স্বপ্ন দেখেছিলেন? রচনা করেছিলেন?দেখিবার অপেক্ষায় আছোঁ,নবান্নের পিঠার সুঘ্রাণে দ্যাশ ভরি উঠিতেছে।দেখিবার অপেক্ষায় আছোঁ,হামার গাভীন গাই অবিরাম দুধ ঢালিতেছে।দেখিবার অপেক্ষায় আছোঁ,মানুষ নির্ভয় হাতে আঙিনায় ঘর তুলিতেছে।দেখিবার অপেক্ষায় আছোঁ,নিশীথে কোমল স্বপ্ন মানুষের চোখে নামিতেছে।...সুখে দুঃখে অন্নপানে সকলেই একসাথে আছেসোনার বাংলার সোনা বাংলাদেশে আছে।শুধু কি তিনি আমাদের সুস্বপ্নই দেখিয়েছেন? নিদাঘ বাস্তবতা থেকে দুঃস্বপ্ন কি তাঁকে তাড়িয়ে ফেরেনি? তিনি লিখেছেন: ‘একদা একটি দেশ ছিল বাংলাদেশ নামে, সেই দেশে মালা রূপান্তরিত হয় শেকলে এবং পিতা পরিণত হয় ক্রীতদাসে—ইতিহাসের প্রতিটি পাতায় রাজাকার তার নাম লেখে এবং সেলাই করে দেওয়া হয় দেশপ্রেমিকের চোখের পল্লব।’হুঁশিয়ার করে দিয়ে তিনি ডাক দেন, ‘জাগো বাহে কোনঠে সবাই।’আনিসুল হক: সাহিত্যিক ও সাংবাদিক।ইহাতে মন্তব্য প্রদান বন্ধ রয়েছে
44		নিজস্ব প্রতিবেদক, চট্টগ্রাম | ২৭ সেপ্টেম্বর ২০১৬সংবাদ: দলীয় কতিপয় নেতা-কর্মীর বিতর্কিত কাজের জন্য প্রধানমন্ত্রী শেখ হাসিনার অর্জন প্রশ্নবিদ্ধ হচ্ছে বলে মন্তব্য করেছেন চট্টগ্রামের মেয়র আ জ ম নাছির উদ্দীন।বিবেককতিপয় বলতে বলতে তো অনেক হয়ে গেল! শেষে না ঠগ বাছতে গঁা উজাড় হয়ে যায়!রাজিবআওয়ামী লীগের নেতা-কর্মী বাদ দিলে শেখ হাসিনার আর রইল কী?নাবিল খানমেয়র আ জ ম নাছির, অনেক সাহসী মন্তব্য। আপনাকে অসংখ্য ধন্যবাদ। কিন্তু আমার ভয় হয়, আপনাকে আবার স্বাধীনতাবিরোধী বলে কি না?শফিকুল ইসলামসত্যি কথা। কিন্তু কতিপয় বলার অবস্থা নেই। অধিকাংশ নেতা-কর্মী আমার প্রিয় আওয়ামী লীগের শিকড় কাটছে, এটাই সত্য।ইহাতে মন্তব্য প্রদান বন্ধ রয়েছে
45		কুড়িগ্রামের সেই পাড়াগাঁর ভেতরে সমুদ্র আসবে কোথা থেকে? তিস্তা নদীও প্রায় ১০ কিলোমিটার দূরে। কিন্তু এমন শব্দ হচ্ছে যেন বনজঙ্গল ভেঙে বুনো হাতির পাল আসছে। একসময় তা এল বনের ওপর দিয়ে। খোলা ছাদে বাতাস, বিজলি আর বৃষ্টি শরীরের কোষে কোষে ঢুকে পড়ে এমন এক আনন্দ জাগাল, মনে হলো যেন আমিই বিজলি, আমিই বাতাস। আমিই আকুল হয়ে ঝরছি আমার ভেতর।আরেকবার খুলনার পশুর নদে হঠাৎ আকাশ কালো করে বৃষ্টি এল। ছোট লঞ্চটা দুলছে; বৃষ্টির সাদা পর্দা ভেদ করে ১০ হাত দূরে দেখা যায় না। আর কোনো ঘটনা নেই। ঘণ্টা দেড়েক সেই নদে থাকা যেন এক আত্মা ধুয়ে দেওয়া সুখ। পাহাড়ের মতো মেঘরাশি, নদীর উথালপাতাল ঢেউগুলোর লাফ দিয়ে বৃষ্টিকে ছোঁয়া; এই দেখায় কোনো ক্লান্তি নেই। কিংবা কোনো সন্ধ্যায় বান্দরবানের এক পাহাড়ি নদীর পাশের রেস্ট হাউসে থামা। অমন সন্ধ্যা একা লোকের জন্য মন খারাপের, কেবলই নানান কথা মনে করার; তবু তাতেও আনন্দ আছে। ছাই ছাই অন্ধকারের রহস্যে ডুবে যাওয়ার রোমাঞ্চ আছে। পাহাড়ি নির্জন রাস্তায় হাঁটতে হাঁটতে মনে হতে পারে, আহ্‌, নিজেকে মনে পড়ছে। শহরের ব্যতিব্যস্ততার মধ্যে যাকে হারিয়ে ফেলছিলেন, সেই আপনাকে মনে পড়ছে। নিজের আত্মাটার শুশ্রূষা করার দরকার আছে।একটা ছবি হিজিবিজি, একটা ছবি টলটলে পরিষ্কার। কোনটা ভালো লাগবে আপনার? টিভির ছবির কথা হচ্ছে না। হচ্ছে মনের ছবির কথা। পৃথিবীর নিকৃষ্টতম শহরে বাস করে উৎকৃষ্ট ভাব অর্জন করা যায় না। ঢাকাবাসীর বেশির ভাগেরই মনের ছবিটা এ রকম হিজিবিজি। প্রতিদিনের ব্যবহারে ব্যবহারে জীর্ণ মনটাকে তাজা করতে প্রকৃতি ও মানুষে ভরিয়ে নিতে হয়। ভ্রমণ সেটা দেয়। দূরে গিয়ে ফিরে পাওয়া যায় নিজেকেই।তাই মাঝেমধ্যে পলায়ন দরকার। বাঁচতে হলে পালাতে হবে। কোথায়? দেশগ্রাম, পাহাড়, অরণ্য, নদী-হাওর-বিল ও পথে-প্রান্তরে—যেদিকে দুচোখ যায়।অনেকের কাছে বেড়াতে যাওয়া বিরাট আয়োজনের ব্যাপার। তাঁরা শহরে যা করেন, বেড়াতে গিয়েও ডুবে থাকেন তাতেই। যেতে হলে শহুরে ঠাটবাট অভ্যাস ফেলে যাওয়াই ভালো।কুয়াকাটা সৈকতে অবাক সূর্যোদয় দেখে এক বন্ধু বলে উঠল, ‘আহ্‌ কী সুন্দর!’ অপর বন্ধুটা সেলফি তুলতে ব্যস্ত ছিল। মোবাইল স্ক্রিন থেকে মুখ তুলে তার জিজ্ঞাসা, ‘কই কই?’ মেঘনার বিশালতা, পাহাড়ের গাম্ভীর্য, সৈকতের সূর্যোদয় কিংবা লাউয়াছড়া বনের পাখির ডাক যাকে দেখিয়ে-বুঝিয়ে দিতে হয়, সে চোখ থাকতেও অন্ধ, মন থাকতেও বিমনা।পর্যটন এক আধুনিক শহুরে শৌখিনতা। কিন্তু বাংলাদেশের মেট্রোপলিটান নগরের মানুষের জন্য এটা অধিকার। এটা জীবনের প্রয়োজন। তাই সব শ্রেণির মানুষই এখন ঘোরাঘুরির মধ্যে আছে। গ্রামের লোক এখন আকছার বাসভাড়া করে বেড়াতে বের হয়। কেউ যতই স্বদেশের মানচিত্রের স্থানে স্থানে পা ফেলেন, দেশটা তাঁর কাছে ততই বড় ও আপন হতে থাকে। এটাও একধরনের আধুনিকতা। ভ্রমণশীল মানুষের মন উদার হয়। বৈচিত্র্যকে তাঁরা নিতে শেখেন।আর এর পথ দেখাচ্ছেন আমাদের তরুণ-তরুণীরা। এবারের পর্যটন দিবসে আমাদের পর্যটন দপ্তর অকপটে স্বীকার করেছে, দেশের তরুণেরা দেশের ভেতরেই অজস্র সম্ভাবনাময় পর্যটনস্পট চিনিয়ে দিচ্ছেন। তাঁরা যাচ্ছেন আর ফেসবুকে ছবি দিচ্ছেন। তা দেখে অন্যরাও যাচ্ছেন। এভাবে খুব নীরবে একটা পর্যটন বিপ্লব ঘটে যাচ্ছে দেশময়। এ যেন দেশ আবিষ্কারের নেশা। যেখানেই পা ফেলো, সেখানেই তোমার বাংলাদেশ।আর দেশটা এমনই, শত নষ্টের পরেও এখনো অনেক কিছুই আছে। যেকোনো মহাসড়ক থেকে যেকোনো গ্রামের পথে ঢুকলেই বিস্ময় জাগবেই। হয়তো পেয়ে যাবেন বিরাট দীঘির পাড়ে প্রাচীন বটের ছায়ায় লেখা প্রকৃতির ইতিহাস। বিরিশিরি নদী পেরিয়ে গোলাপি চীনামাটির পাহাড় দেখতে যাচ্ছেন। এমন বৃষ্টি এল, গহন এক বাঁশঝাড়ের মধ্যে থামলেন। সেই অন্ধকার বাঁশঝাড় আপনাকে নিয়ে যাবে দুনিয়ার বাইরের এমন এক নির্জনতায়, যেখানে সময় থমকে আছে। যেমনটা হয়তো বোধ হবে বরেন্দ্র এলাকার কোনো মসজিদ বা মন্দিরের চত্বরে দাঁড়িয়ে। সময়হীনতার সেই বোধ দাম দিয়ে কেনা যায় না। দেশ দেখা আর অ্যামিউজমেন্ট পার্কে বেড়াতে যাওয়া এক নয়। সব আনন্দ হুল্লোড় করে হয় না, ট্যুর গাইডের লেজ ধরে পাওয়া যায় না। প্রকৃতির বিশালতা অথবা গ্রামীণ তুচ্ছতার মধ্যেও অগাধ আনন্দের সূত্র লুকানো আছে। একে আবিষ্কার করে নিতে হয়। কে করবে? আমি করব, তুমি করবে, সে করবে!আর দেশময় ছড়ানো আছে গল্প। মুন্সিগঞ্জের চরে ডাকাতের গল্প, প্রাচীন কোনো জনপদে কেউ আপনাকে শোনাবে অদ্ভুত রূপকথা। কিংবা উপকূলের জেলেদের কাছে জানবেন হাঙরের সঙ্গে, ঝড়ের সঙ্গে লড়াই করার গল্প। সেসব গল্প হার মানায় হেমিংওয়ের ওল্ড ম্যান অ্যান্ড দ্য সি কিংবা জ্যাক লন্ডনের সি উলফ উপন্যাসের দুঃসাহসী নাবিকের গল্পকে। কোনো গ্রামীণ মেলায় এমন গায়ক-গায়িকার দেখা পাবেন, যাঁর প্রতিভা আপনাকে মুগ্ধ করে রাখবে অনেক কাল। আমাদের লোকজ মেলাগুলোতে গ্রামীণ রঙ্গ-রসিকতার বিপুল উৎসব। যে জানে না, সে পায় না।মানুষ নিজেরাই যখন অভ্যন্তরীণ পর্যটনকে জাগিয়ে তুলছে, তখন সরকার কি দিতে পারে না একটু নিরাপত্তা? বাউফলে নদীতে বেড়াতে গিয়ে মা-মেয়ে ধর্ষিত হবেন কেন? কেন অচেনা জায়গায় ওত পেতে থাকবে বখাটে দুর্বৃত্তের দল। কিংবা জুটি দেখলেই নাক গলাতে আসবে পুলিশ? দেশটা সুন্দর হবে তখনই, যখন নিরাপত্তাটাও থাকবে, ভ্রমণশীল লোকের নিজস্বতাকে সম্মান করা হবে। এটা পর্যটন দপ্তরের ব্যাপার না, এটা স্বরাষ্ট্র মন্ত্রণালয়ের ব্যাপার। এটা জাতীয়ভাবে উন্নত রুচি ও মানসিকতা অর্জনের ব্যাপার। আমাদের দেশ হাজার বছর ধরে বিদেশিদের স্বাগত জানিয়ে আসছে। আমরা এতে অভ্যস্ত। কিন্তু অল্প কিছু লোকের জন্য সমাজ সমতলে চলাচলে বাধা আসে। যা স্বতঃস্ফূর্ত তা-ই সুন্দর। পর্যটনকে স্বতঃস্ফূর্ত রাখতে ‘আদেশক্রমে কর্তৃপক্ষ’ বললেই হবে না, দায়িত্বটা পালন করতে হবে।এশিয়ার মধ্যে সবচেয়ে বেশি নগরায়ণ হচ্ছে বাংলাদেশে। গ্রামদেশ কথাটাই প্রমাণ, দেশ মানেই গ্রাম। নগরদেশ কেউ বলে না। সেই দেশীয় গ্রামীণ আমেজটা বাঁচিয়ে, তার প্রকৃতির স্বভাবে বাধা না দিয়েও তো উন্নয়ন হতে পারে। কিন্তু মহাসমারোহে উল্টোযাত্রা হচ্ছে। বাংলাদেশের বিরল প্রকৃতি ভরে উঠছে বাজারে বাজারে, ভবনে ভবনে। দেশের মুখ ঢেকে যাচ্ছে বিলবোর্ডে। চেনাজানা দেশটা হয়তো আর থাকবে না। সব নষ্ট হওয়ার আগেই একবার দেশটা দেখতে বের হোন, সন্তানকে দেখান, বন্ধুদের দেখান। দেশপ্রেম হাওয়া থেকে আসে না। যতই দেশটার আনাচকানাচে থাকা জীবন ও রূপ দেখবেন, ততই একে আপন মনে হবে। দেশের মধ্যে দেশের মানুষের ভ্রমণ তাই নিছক পর্যটন নয়। তা দেশে ফেরার শিক্ষাসফরও বটে। পর্যটন কেবল পর্যটনকেন্দ্রের ব্যাপার না, শুধু স্থানকেন্দ্রিকও না। পর্যটন প্রকৃতি, মানুষ ও জীবনের মধ্যে প্রবেশের সদর দরজা। যেতে হলে তাই প্রকৃতির ভেতর দিয়ে যাও, মানুষের ভেতর দিয়ে যাও, সংস্কৃতির ভেতর দিয়ে যাও, জীবন ছুঁয়ে ছুঁয়ে যাও। বাঁচতে হলে তাই মাঝেমধ্যে পালাও।ইহাতে মন্তব্য প্রদান বন্ধ রয়েছে
46		আজ আন্তর্জাতিক তথ্য অধিকার দিবস। বাংলাদেশ সংবিধানে তথ্য অধিকার আইন বিষয়ে স্পষ্ট ব্যাখ্যা না থাকলেও সংবিধানের ৭, ৩২ ও ৩৯ ধারাকে তথ্য অধিকার আইনের ভিত্তি হিসেবে বিবেচনা করা যায়। তথ্য অধিকার আইনের ধারা ৪-এ বলা হয়েছে, ‘কর্তৃপক্ষের কাছ থেকে প্রত্যেক নাগরিকের তথ্য লাভের অধিকার থাকবে এবং নাগরিকের অনুরোধের পরিপ্রেক্ষিতে যথাযথ কর্তৃপক্ষ তথ্য সরবরাহ করতে বাধ্য থাকবে।’ তথ্য সরবরাহের ক্ষেত্রে চারটি পক্ষ জড়িত—আবেদনকারী, তথ্য সরবরাহের জন্য দায়িত্বপ্রাপ্ত কর্মকর্তা, আপিল কর্তৃপক্ষ ও তথ্য কমিশন।তথ্য অধিকার আইনের লক্ষ্য হচ্ছে সরকারি, স্বায়ত্তশাসিত ও বেসরকারি সংস্থাগুলোর স্বচ্ছতা ও জবাবদিহি নিশ্চিত করে দুর্নীতি প্রতিরোধ, দায়িত্বশীল সরকার প্রতিষ্ঠা করা। আইনের অনুচ্ছেদ ৯(২) অনুযায়ী, আবেদনকারীকে সরকারি ও বেসরকারি প্রতিষ্ঠানের দায়িত্বপ্রাপ্ত কর্মকর্তা তথ্য সরবরাহ করবেন। যদি ওই কর্মকর্তা তথ্য না দেন কিংবা আপিল কর্তৃপক্ষের কাছেও আবেদনকারী প্রত্যাখ্যাত হন, তাহলে তথ্য না পাওয়ার বিষয়ে ২৪ নম্বর সেকশন অনুযায়ী তথ্য কমিশনের কাছে অভিযোগ করা যাবে। তথ্য অধিকার আইন অনুযায়ী সেকশন ২৫(১০) আবেদনকারীর অভিযোগ ন্যূনতম ৪৫ দিন এবং সর্বোচ্চ ৭৫ দিনের মধ্যে মীমাংসা করবে তথ্য কমিশন। প্রার্থিত সময়ের মধ্যে তথ্য না দিলে তথ্য কমিশন ধারা ২৭ মোতাবেক দায়িত্বপ্রাপ্ত কর্মকর্তাকে জরিমানা এবং আপিল কর্তৃপক্ষ আইনকে অবমাননা করলে বিভাগীয় শাস্তি বিধানের জন্য কমিশন সুপারিশ করতে পারে। তথ্য অধিকার আইনের এই বিধান ন্যায়বিচার প্রতিষ্ঠায় অসাধারণ পদক্ষেপ।আইনে উল্লেখ আছে যে ‘তথ্য প্রকাশ ও প্রচারের ক্ষেত্রে কোনো কর্তৃপক্ষ কোনো তথ্য গোপন করিতে বা উহার সহজলভ্যতাকে সংকুচিত করিতে পারিবে না।’ কিন্তু লক্ষণীয়, তথ্য আইন বাস্তবে ব্রিটিশ প্রণীত দাপ্তরিক গোপনীয়তা আইন, ১৯২৩, যা এখনো বাংলাদেশে বিদ্যমান, তার সঙ্গে সাংঘর্ষিক। উল্লেখ্য, অফিশিয়াল সিক্রেটস অ্যাক্ট ধারাগুলো ভারতে প্রত্যাহার করা হয়েছে, কিন্তু বাংলাদেশে বিদ্যমান।মূলত সাধারণ পেশার মানুষ, চাকরিজীবী, সাংবাদিক, আইনজীবী, মুক্তিযোদ্ধা ও শিক্ষক তথ্য অধিকার আইন ব্যবহার করেন। যেকোনো নাগরিক তথ্য অধিকার আইনের ৭ ধারায় বর্ণিত তথ্য ছাড়া অন্য সব সরকারি, আধা সরকারি, স্বায়ত্তশাসিত ও বিদেশি অর্থায়নে পরিচালিত এনজিওর কাছে তথ্য আহরণের নির্দিষ্ট ফরমে আবেদন করে তথ্য চাইতে পারেন। তবে ধারা ৩২-এ আটটি গোয়েন্দা সংস্থা কোনো তথ্য প্রদান করবে না (যেমনটি রয়েছে ভারতসহ অন্য কিছু দেশে)। কিন্তু দুর্নীতি ও মানবাধিকার লঙ্ঘন-সংক্রান্ত তথ্য প্রদানে বাধ্য। লক্ষণীয় যে বিভিন্ন প্রতিষ্ঠান কৌশলে আবেদনকারীর আবেদন উপেক্ষা করছে।তথ্য প্রদানে দায়িত্বপ্রাপ্ত কর্মকর্তা ও কর্তৃপক্ষের দূরত্ব অনেক ক্ষেত্রে তথ্য পাওয়ার প্রক্রিয়াকে দীর্ঘ ও জটিল করে। যেহেতু অধিকাংশ ক্ষেত্রে আপিল কর্মকর্তা দায়িত্বপ্রাপ্ত কর্মকর্তার অধস্তন এবং তিনি এসিআর প্রদান (বার্ষিক গোপনীয় প্রতিবেদন) করেন, তাই তথ্য কর্মকর্তা আবেদনকারীকে ঊর্ধ্বতন কর্তৃপক্ষের অনুমতি ছাড়া তথ্য প্রদান করতে পারেন না। এসব সীমাবদ্ধতা সত্ত্বেও তথ্য অধিকার আইন জনগণকে সরকারি বিষয়ে অংশগ্রহণের এবং কর্তৃপক্ষের জবাবদিহি নিশ্চিত করার সুযোগ বৃদ্ধি করেছে। এই আইন স্বচ্ছতা ও উন্মুক্ততাকে এগিয়ে নিচ্ছে এবং গুরুত্বপূর্ণ নানা ইস্যুতে সাধারণ মানুষ ও নীতিনির্ধারণী কর্তৃপক্ষের মধ্যে সংলাপ বা আলোচনার সুযোগ তৈরি করতে ভূমিকা রাখছে।যেমন রানা প্লাজা ধসের ঘটনায় প্রধানমন্ত্রীর ত্রাণ তহবিলে ক্ষতিগ্রস্ত ব্যক্তিদের সহায়তার জন্য ১২৮ কোটি টাকা জমা পড়ে। আবেদনকারী শাহদীন মালিক এই অর্থ কোন অ্যাকাউন্টে গচ্ছিত, ক্ষতিগ্রস্ত ব্যক্তিকে কোন বিবেচনায় কত টাকা প্রদান করা হয়েছে, অনুদানপ্রাপ্ত ১২৮ কোটি টাকার মধ্যে কত টাকা ক্ষতিগ্রস্ত ব্যক্তিদের মধ্যে বিতরণ করা হয়েছে ইত্যাদি তথ্য প্রার্থিত সময়ে না পেয়ে তথ্য কমিশনে অভিযোগ দেন। তবে তথ্য কমিশনে শুনানির আগেই শাহদীন মালিককে তথ্য সরবরাহ করা হয়।প্রায়ই পাবলিক বিশ্ববিদ্যালয়ে শিক্ষক নিয়োগ, পদোন্নতি, আর্থিক খাতে অনিয়ম প্রত্যক্ষ করি। এ ক্ষেত্রে তথ্য অধিকার আইন ব্যবহার করে বিশ্ববিদ্যালয় প্রশাসনের কাছে প্রশ্নবিদ্ধ নিয়োগ, পদোন্নতি ও অর্থের ব্যবহার বিশ্ববিদ্যালয় প্রণীত আইন মোতাবেক হচ্ছে কি না, সেই স্বচ্ছতা যাচাই করা যায়। এভাবে পাবলিক বিশ্ববিদ্যালয়গুলোকে স্বচ্ছতার আওতায় আনা যায়। এই আইনের আওতায় সাধারণ মানুষ ২০১০ সাল থেকে তথ্য কমিশনের কাছে অভিযোগ করতে শুরু করেছে। তথ্য অধিকার আইনে এ পর্যন্ত (২০১০ থেকে ২০১৫) ৫০ জন নারী তথ্য চেয়ে না পেয়ে তথ্য কমিশনারের কাছে অভিযোগ করেছেন। এ সময়ে তথ্য কমিশনে অভিযোগ জমা পড়েছে ১ হাজার ৩৬টি। শতকরা হারে মাত্র ৪ দশমিক ৬৩। যে সমাজ পিতৃতান্ত্রিক ও পুরুষ প্রাধান্যের; সেখানে তথ্য অধিকার আইন সত্যিই নারীর ক্ষমতায়ন ঘটাতে পারে, যদি তারা এই আইনের কার্যকর ব্যবহার করতে পারে।দেশের উন্নয়ন কর্মকাণ্ডে নারীর পূর্ণ অংশগ্রহণ নিশ্চিত হলে বিদ্যমান অর্থনৈতিক প্রবৃদ্ধি ৭ থেকে ১০ শতাংশ উন্নতি করা সম্ভব (ইত্তেফাক, ১৭ সেপ্টেম্বর ২০১৬)। ২০০৯ থেকে ২০১৬ সালের আগস্ট পর্যন্ত অভিযোগের সংখ্যা ১ হাজার ৩৪৪। শুনানির জন্য গৃহীত হয়েছে ৮০৮টি অভিযোগ (মোট অভিযোগের ৬০ দশমিক ১২ শতাংশ), নিষ্পত্তি হয়েছে ৭৮৫টি অভিযোগ (৫৮ দশমিক ৪১ শতাংশ) এবং পত্র প্রেরণের মাধ্যমে নিষ্পত্তি হয়েছে ৪৭৪টি অভিযোগ (৩৫ দশমিক ২৭ শতাংশ)। প্রকৃত অর্থে পত্র প্রেরণের মাধ্যমে আবেদনে ভুলত্রুটি চিহ্নিত করে পুনরায় আবেদন করতে নির্দেশ দেওয়া হয়। কিন্তু মাত্র ১০ শতাংশ আবেদনকারী পুনরায় আবেদন করেন। অর্থাৎ বিশাল জনগোষ্ঠী আমলাতান্ত্রিক ও আইনি জটিলতার কারণে তথ্য পাওয়ার অধিকার থেকে বঞ্চিত হয়। তথ্য কমিশনের মূল লক্ষ্য ÿতথ্য পাওয়ার ক্ষেত্রে সহযোগিতা করা। তাই প্রশাসনিক ও আইনি জটিলতা বস্তুনিষ্ঠভাবে দূর করে তথ্য পাওয়ার পথ সুগম করতে হবে। ২০০৯ সালের আগস্ট থেকে ২০১৬ সালের আগস্ট পর্যন্ত মাত্র আটজনকে তথ্য না দেওয়ার জন্য জরিমানা করা হয়েছে। একজন পুলিশ কর্মকর্তাকে সর্বোচ্চ পাঁচ হাজার টাকা জরিমানা করা হয়।তথ্য আইনের ব্যবহার ব্যাপক। বাংলাদেশে মানবাধিকার লঙ্ঘনের অভিযোগগুলো বস্তুনিষ্ঠ প্রক্রিয়ায় নিষ্পন্ন করার ক্ষেত্রে মানবাধিকার কমিশন সহযোগিতা করতে পারে। তেমনিভাবে তথ্য অধিকার আইন ও দুর্নীতি দমন কমিশন অ্যাক্ট উভয়কেই সম্মিলিতভাবে দুর্নীতি দূরীকরণে ব্যবহার করা যায়। দুই আইনেই কমিশনকে নিজস্বভাবে তদন্ত ও অনুসন্ধানের ক্ষমতা দেওয়া হয়েছে। তথ্য আইন আপিল অভিযোগ নিষ্পত্তির ক্ষেত্রে কোড অব সিভিল প্রসিডিউর, ১৯৮০ এবং আদালতের সমন জারি, কোনো অভিযোগ নিষ্পত্তি করতে অভিযুক্ত ব্যক্তিকে তথ্য কমিশনের সামনে উপস্থিত করতে বাধ্য করে ইত্যাদি। অন্যদিকে, দুর্নীতি দমন কমিশনকে (দুদক) দ্য কোড অব ক্রিমিনাল প্রসিডিউরের মাধ্যমে সাক্ষী তলব করা, অভিযোগ সম্পর্কে অভিযুক্ত ব্যক্তিকে জেরা করা, বেসরকারি দলিলপত্র উপস্থাপন করা এবং গ্রেপ্তারি পরোয়ানা জারি করার ক্ষমতা প্রদান করা হয়েছে। যদিও দুদক দুর্নীতি দমনে কিছু ইতিবাচক পদক্ষেপ নিয়েছে, কিন্তু রাঘববোয়ালদের ক্ষেত্রে সম্ভব হয়নি। দুর্নীতি চিহ্নিত হওয়ার পর সমুচিত শাস্তি বিধান করা যায়নি।সম্প্রতি আইন মন্ত্রণালয় যেকোনো মামলায় অভিযোগপত্র হওয়ার আগে কর্মকর্তা-কর্মচারীদের গ্রেপ্তার করতে চাইলে সরকারের অনুমতি নিতে হবে—এই বিধান বাদ দিয়েছে। এ নিয়ে অনেক বিতর্কের পর আইন মন্ত্রণালয় আইনটি পরিবর্তনের পক্ষে দুদক ও ফৌজদারি কার্যবিধির এখতিয়ার বহাল রেখে সরকারি কর্মকর্তা-কর্মচারীদের জন্য আইন করার পক্ষে মত দিয়েছে। আইন মন্ত্রণালয়ের সরকারি কর্মকর্তা-কর্মচারীদের দুর্নীতি দমনে এই পদক্ষেপ প্রশংসনীয়। একটি স্বাধীন রাষ্ট্রে সরকারি কর্মকর্তাদের জন্য এক রকম এবং রাজনীতিবিদ ও সাধারণ মানুষের জন্য আরেক রকম আইন হতে পারে না।তথ্য, মানবাধিকার ও দুর্নীতি দমন কমিশন আইনত স্বাধীন, কিন্তু সাংবিধানিক স্বীকৃতি নেই। কার্যবিধি পর্যবেক্ষণে দেখা যায় যে এই তিন কমিশন সার্বিক সুশাসনের লক্ষ্যে কাজ করে যাচ্ছে, কিন্তু এই তিন কমিশনের মধ্যে সমন্বয় নেই। তিন কমিশনের সমন্বয় বড় পরিসরে স্বচ্ছতা ও জবাবদিহি নিশ্চিত করতে পারে। তথ্য কমিশনের সামনে বড় চ্যালেঞ্জ হচ্ছে জনগণকে তথ্য অধিকার আইনের উপযোগিতা সম্পর্কে অবহিত করা। তথ্য অধিকারকে একটি কৌশলগত ও নির্দিষ্ট সময় ছকে বেঁধে দেওয়া দরকার।ড. সাদেকা হালিম: অধ্যাপক, সমাজবিজ্ঞান বিভাগ, ঢাকা বিশ্ববিদ্যালয়। সাবেক তথ্য কমিশনার, তথ্য কমিশন।ইহাতে মন্তব্য প্রদান বন্ধ রয়েছে
47		কূটনৈতিক প্রতিবেদক ও নয়াদিল্লি প্রতিনিধি | ২৮ সেপ্টেম্বর ২০১৬সংবাদ: পাকিস্তানে অনুষ্ঠেয় সার্ক শীর্ষ সম্মেলনে যাচ্ছে না বাংলাদেশ। ভারত নিয়ন্ত্রিত কাশ্মীরে সেনা ব্রিগেডে সন্ত্রাসী হামলার ঘটনায় ভারত ও পাকিস্তানের টানাপোড়েনের জের ধরে ভারতও ওই সম্মেলনে না যাওয়ার সিদ্ধান্ত নিয়েছে।মীর মো. মোফাজ্জল হোসেনআমি কারও কাছে আমার আত্মা বন্ধক রাখিনি। বাংলাদেশে আমরা যেমন কোনো পাকিস্তানপ্রেমী দেখতে চাই না, তেমনি কোনো ভারতপ্রেমীও দেখতে চাই না। এ দেশে থাকবে শুধু বাংলাদেশপ্রেমীরা।আলিমুল হকঠিক তাই! তা না হলে অন্যান্য সার্ক দেশগুলোর উন্নয়ন কার্যকারিতা নষ্ট হয়ে যাবে, আর সেই সঙ্গে সার্কের সমস্ত সাফল্য রূপান্তরহবে ব্যর্থতায়!বিবেককূটনীতিতে কোনো চিরন্তন শত্রু-মিত্র নেই। বাংলাদেশের পররাষ্ট্রনীতি আরও বিচক্ষণ হবে বলে আশা করি। কারণ, দক্ষিণ এশিয়ার উন্নতি সার্কের সাফল্যের মধ্যেই নিহিত।অর্ণবযুদ্ধাপরাধীদের পক্ষে অযাচিত হস্তক্ষেপের প্রতিবাদে বাংলাদেশের আরও আগেই সার্ক সম্মেলনের বিপক্ষে যাওয়া দরকার ছিল। দুই দেশের ঝগড়াঝাঁটি দ্বিপক্ষীয় বৈঠকে করা উচিত, সীমান্তে বা সহযোগী সংস্থায় নয়। দিন দিন সার্ক একটি অকার্যকর বাজে ব্যর্থ সংস্থায় পরিণত হচ্ছে। সার্ক ছেড়ে বাংলাদেশের উচিত বিম্সটেক আর বাংলাদেশ-চায়না-ইন্ডিয়া-মিয়ানমার ফোরাম ফর রিজিওনাল কো-অপারেশন (BCIM)-এ বেশি নজর দেওয়া!ইহাতে মন্তব্য প্রদান বন্ধ রয়েছে
48		হ্যাংলা-পাতলা ছোটখাটো মানুষ শাজাহান। থুতনির দিকে সরু হয়ে আসা মুখমণ্ডলে উঁচু চোয়াল দুটোই চোখে লাগে সবকিছুর আগে। চোখের দৃষ্টি এমন, যেন বিপদে পড়েছে, এক্ষুনি কেঁদে ফেলবে।কিন্তু সে অবকাশ তার নেই। রাত দেড়টায় ঢাকার কারওয়ান বাজারে কারও কাঁদারও সময় থাকে না। ট্রাক, লরি, রিকশাভ্যান, হরেক রকমের কৃষিপণ্যের স্তূপ, শশব্যস্ত দেহাতি মানুষের ছোটাছুটি, গলাফাটানো হাঁকডাক, খিস্তিখেউড় আর মাঝেমধ্যে পিলে-চমকানো বিকট শব্দে বেজে ওঠা ট্রাকের ভেঁপু—সব মিলিয়ে এক বিপুল বিশৃঙ্খল কর্মযজ্ঞ। সারা দেশ থেকে বিশাল বিশাল ট্রাক-লরি বোঝাই হয়ে আসে শাকসবজি, ফলমূলসহ জমি, পুকুর ও খামারে যা কিছু উৎপন্ন হয়, তার সবই। রাত ১০টার পর থেকে শুরু হয় সেগুলোর ট্রাক-লরিগুলোর আসা। তারপর রাতভর চলে মাল খালাস, বহন ও বেচাকেনা।কর্মচাঞ্চল্যে ঘর্মাক্ত এই কারওয়ান বাজারে, সড়কের এক পাশে শাজাহানের ছোট্ট দোকান। চা, সিগারেট, পান, পাউরুটি, টোস্ট বিস্কুট, কেক, পেটিস, কলা—দুটি মাত্র হাতে এত কিছু সরবরাহ করতে করতে হাঁপিয়ে ওঠে সে। ঘামে ভিজে সপসপ করছে তার পরনের ময়লা জামা, ঘাম গড়িয়ে পড়ছে চিবুক বেয়ে, মাথার ওপরে জ্বলন্ত বিজলিবাতির আলোয় চকচক করছে তার ঘামে ভেজা কপাল।এ রকম একজন ব্যস্ত মানুষের সঙ্গে গল্প শুরু করতে যাওয়া উচিত হবে কি না, আমি ভাবি। শাজাহান এক খদ্দেরের জন্য পান বানাতে বানাতে আমার দিকে চেয়ে জিজ্ঞেস করে, ‘কী দিব, স্যার?’ আমি সুযোগ পেয়ে বলি, ‘গল্প করতে চাই আপনার সঙ্গে।’‘গল্প?’ শাজাহান হাসে। আমি তাকে সাংবাদিক পরিচয় দিয়ে বলি যে তার কিছু গল্প আমি ইতিমধ্যে জানি। জানি যে সে ইমনের বাবা। শাজাহান হেসে মাথা নেড়ে বলে, সে ইমনের মুখে আমার কথা শুনেছে।ইমনের সঙ্গে আমার দেখা ও গল্প হয়েছে দুদিন আগেই। ওর বয়স ১৩। বাবার এই দোকান সারা দিন সে-ই চালায়। সন্ধ্যাবেলা বাবা এসে দোকানে বসলে ইমন বাসায় চলে যায়। বাবা সারা রাত দোকান চালিয়ে সকাল আটটা-নটার দিকে যখন বাসায় ফিরে যায়, তখন ইমন এসে বসে।‘ইমনকে স্কুলে দেননি কেন?’‘দিছিলাম স্যার, কিন্তু হে লেখাপড়া করে না। খালি গুলি খেলে। কত পিটাইছি। মাস্টারগো কাছে গিয়া কইছি, আমার পোলাডারে মানুষ কইর‍্যা দেন। মাস্টাররা কয়, আমাগো বাপেরও ক্ষমতা নাই তোমার পোলারে মানুষ করে। ওর লেখাপড়া হইত না।’‘ছেলেমেয়ে কজন?’‘চারটা পোলা।’‘চারটাই? মেয়ে নাই?’‘আহা আহা! স্যার, কইয়েন না!’ প্রায় আর্তনাদ করে ওঠে শাজাহান, ‘পরথম বাচ্চাডাই ছিল মাইয়া। বাঁইচা থাকলে আইজ মাইয়ার বিয়া দেওন লাগত। ১৮ বচ্ছর হইত বয়েস। আহারে...!’আমি জানতে চাই, মেয়েটা মারা গেছে কীভাবে। ‘টাইফড জ্বরে। বুজবারই পারি নাই, স্যার! মাত্র ৯ মাস হইছিল।’ কেটলি থেকে ছোট্ট কাপে চা ঢালতে ঢালতে মুখে চুঁ চুঁ শব্দ তুলে আফসোস করে শাজাহান। বলে, ‘ও স্যার, মাইয়াডা হইছিল, আর আমার জীবনটা ঝলমলা হইয়া উঠছিল। যেইখানে হাত দিছি, সফল হইছি। মাইয়া মরল আর আমার দুর্দিন আরম্ভ হইল।’‘আর মেয়ে হয়নি?’‘না স্যার, আর হয় নাই। আমি মাইয়া চাই, আর খালি পোলা হয়। আল্লায় খালি পোলা দেয়। এইভাবে চারটা পোলা হইল। তারপরে ইস্টপ দিছি। আল্লায় আর আমারে মাইয়া দিব না।’শাজাহানের বয়স ৩৯। বাড়ি চাঁদপুর। ১১ বছর বয়সে বড় মামার সঙ্গে ঢাকায় এসেছে; মামারও চায়ের দোকান ছিল। তারপর একদিন তারও একটা দোকান হয়েছিল, এই কারওয়ান বাজারেই। কিন্তু কী কারণে সেটা রাখতে পারেনি, তা সে আমাকে বলে না। বলে যে ঢাকা ছেড়ে চলে গিয়েছিল; তারপর বিক্রমপুরে বিয়ে করেছে, সেখানেই নানা রকমের কাজ করেছে প্রায় ১০ বছর: ‘রিকশা চালাইছি, কামলা খাটছি, মাটি কাটছি, কত কিছু যে করছি, হিসাব নাই। তারপর অসুখে পড়লাম। মাথা ঘুরায়, সারা গা বিষ করে, শরীলে কোনো বল পাই না। চার মাস কিছুই করতে পারি নাই।’মাস দুয়েক হলো সে আবার এসে কারওয়ান বাজারে দোকান খুলেছে। মাসে আয় কত হয়—এ প্রশ্নের উত্তরে সে হতাশভাবে ঠোঁট ওল্টায়। বলে ১৩-১৪ হাজার টাকা। বেজার কণ্ঠে বলে, কারওয়ান বাজারে ব্যবসার খরচ মেলা। প্রতিদিন অন্তত তিনটা পক্ষকে মোট ১০০ টাকা দিতে হয়। তা ছাড়া প্রতি সপ্তাহে আরও ১০০ টাকা। কোথায় কোথায় টাকা দিতে হয়, জানতে চাইলে সে বলে, ‘সেসব আপনারে কইলে স্যার, এইখানে আমি থাকবার পারুম না।’বউ আর দুই ছেলেকে নিয়ে থাকে বেগুনবাড়ি, বাসাভাড়া বাবদ খরচ চার হাজার। সাত ও ছয় বছরের দুটি ছেলেকে পাঠিয়ে দিয়েছে চাঁদপুরে দাদা-দাদির কাছে। সেখানে তারা স্কুলে পড়ে। শাজাহান তাদের জন্য মাসে তিন হাজার টাকা পাঠায়।এই সময় কঞ্চির মতো লম্বা ও চিকন এক নারীর উদয় ঘটে। দুই হাতে তার কিছু সবজি। শাজাহানের দোকানের পেছনে রাখা লম্বা বেঞ্চের পাশে এক বস্তার ভেতরে সেগুলো ঢুকিয়ে রেখেই চোখের পলকে আবার ছুটে যায় বাজারের দিকে। শাজাহান আমাকে বলে, ‘ওইডা আমার বউ।’‘এখানে কী করে?’‘তরকারি টোকায়।’‘সারা রাত?’‘হ, স্যার।’‘তারপর? কী করে সেসব তরকারি?’‘বিক্রি করে।’শাজাহান ও তার বউ সারা রাত এই কারওয়ান বাজারে জীবিকার সন্ধান করে। আর ওদের বড় ছেলে ইমন বাসায় গিয়ে ঘুমায় সবচেয়ে ছোট ভাইটিকে বুকে নিয়ে, যার বয়স চার বছর।আমি শাহাজানের বউয়ের সঙ্গে কথা বলার অপেক্ষায় বসে থাকি। কিন্তু সে আর আসে না। রাত দুটো বেজে যায়। আমি শাজাহানকে জিজ্ঞেস করি তার বউ আবার কখন আসবে। শাজাহান বলে, ‘তার কি ঠিক আছে? কিছু পাইলে রাখতে আইব। না পাইলে বিচড়াইতে থাকব।’আমি শাজাহানকে জিজ্ঞেস করি, ‘আপনারা ঘুমান কখন?’সে বলে, ‘স্যার, আমাগো ঘুমাইবার টাইম নাই। বাসায় যাইতে যাইতে ১০টা-১১টা বাইজ্যা যায়। আইজকা বাসায় গেছি দুপুর ১২টায়। প্রায় দুইডা মাস হইল শান্তিমতন ঘুমাইতে পারি না। দোয়া কইরেন স্যার, পোলাগুলান বড় হওয়ার আগে য্যান মইরা না যাই।’মশিউল আলম: সাংবাদিক ও সাহিত্যিক।mashiul.alam@gmail.comইহাতে মন্তব্য প্রদান বন্ধ রয়েছে
49		স্প্যানিশ পর্যটক আনার মন খুবই খারাপ। বাংলাদেশে এসেছেন তিন-চার দিন হয়ে গেল। ‘বান্দরবান’ তাঁর সবচেয়ে প্রিয় জায়গা। পাহাড়িকন্যা বান্দরবানের মনোমুগ্ধকর সৌন্দর্য আর প্রাকৃতিক পরিবেশ, বিশেষ করে আদিবাসীদের জীবনযাত্রা ও সংস্কৃতি তাঁর সবচেয়ে প্রিয়। অথচ সেখানেই যেতে পারছেন না তিনি। পরিচিত সবাই তাঁকে এ সময়ে বান্দরবানে যেতে নিরুৎসাহিত করছেন। আনা এ নিয়ে কমপক্ষে পাঁচবার এসেছেন বাংলাদেশে। বলা যায়, বাংলাদেশের প্রেমেই পড়ে গেছেন তিনি। প্রতিবছর বার্ষিক ছুটি পেলেই ছুটে আসেন বাংলাদেশে। গন্তব্য বান্দরবান। কিন্তু এবার বনানীর একটা ছোট হোটেলে উঠলেও ভয়ভীতি ও নিরাপত্তাহীনতার কারণে ঢাকায় নীরবে-নিভৃতে কয়েকটা দিন কাটিয়েই মন খারাপ করে ফিরে গেলেন নিজ দেশ স্পেনে।শুধু আনাই নন। জাপানি পর্যটক তোশিও কিংবা আমেরিকান পর্যটক গ্যারিরও ভীষণ মন খারাপ। প্রায় প্রতিবছরই তাঁদের বাংলাদেশে আসা হয়। এর আগে ঘুরে বেড়িয়েছেন নির্বিঘ্নে-নিশ্চিন্তে, একা-একা। কিন্তু বর্তমানে কী এক ভয়, শঙ্কা আর অস্বস্তিতে কোথাও বের হতে পারছেন না। সাহস নিয়ে বের হতে চাইলেও পরিচিত বন্ধুবান্ধব আর পরিবার-পরিজন তাঁদের মোটেও উৎসাহ দিচ্ছেন না। তার ওপর আবার রয়েছে নিজ নিজ দেশের ট্রাভেল অ্যালার্ট, যেখানে স্পষ্টভাবে বাংলাদেশ হয় রয়েছে রেড জোনে, নয়তো বাইরে না বের হওয়ার সতর্ক নির্দেশ। তাই অগত্যা হোটেলেই রাতযাপন শেষে স্বদেশে প্রত্যাবর্তন।আজ ২৭ সেপ্টেম্বর বিশ্ব পর্যটন দিবস আর এই হলো বাংলাদেশের পর্যটনশিল্পের বর্তমান হালচাল। গত ১ জুলাই গুলশানের হলি আর্টিজান বেকারির নৃশংস বিদেশি হত্যাকাণ্ড এবং পরে কিশোরগঞ্জের শোলাকিয়ার জঙ্গি হামলার ঘটনায় প্রায় শেষ হয়ে গেছে বিদেশি পর্যটকদের বাংলাদেশে আগমন। দেশের প্রথম সারির প্রায় সব ইন-বাউন্ড ট্যুর অপারেটরদের সঙ্গে কথা বলে জানা যায়, প্রত্যেকেরই ২০১৬ সালের ৮০ থেকে ৯০ শতাংশ ট্যুরই ইতিমধ্যে বাতিল হয়ে গেছে।এমনকি ২০১৭ সালের প্রথমার্ধের অনেক ট্যুরও হয় বাতিল কিংবা অপেক্ষমাণ রয়েছে। বিদেশি অপারেটর এবং পর্যটকেরা বাংলাদেশের সার্বিক নিরাপত্তা পরিস্থিতি গভীরভাবে পর্যবেক্ষণ করছেন। আর এই দুঃসহ পরিস্থিতিতে এক পশলা বৃষ্টি হয়ে এসেছে ইংল্যান্ড ক্রিকেট দলের বাংলাদেশ সফর। যদি নিরাপত্তার অজুহাতে ইংল্যান্ড বাংলাদেশে না আসত, তবে তা হতো আমাদের জন্য অনেক বেশি উদ্বেগের—দেশের পর্যটনশিল্পের জন্য তো বটেই।২০১৬ সালকে বর্তমান সরকার ‘পর্যটন বর্ষ’ হিসেবে ঘোষণা করেছে। পর্যটন মন্ত্রণালয় এই সময়ে প্রায় ১০ লাখ বিদেশি পর্যটক বাংলাদেশে নিয়ে আসার প্রত্যয় ব্যক্ত করেছে। পর্যটন মন্ত্রণালয়, ট্যুরিজম বোর্ড এবং বেসরকারি পর্যটন উদ্যোক্তারা যখন আন্তর্জাতিক বিপণন কর্মকাণ্ডের মাধ্যমে বিদেশি পর্যটকদের দেশে নিয়ে আসতে কাজ করছিলেন, ঠিক সেই সময়েই গুলশান আর শোলাকিয়ার ঘটনা পুরো প্রক্রিয়াকেই শেষ করে দেয়। যদিও এই জঙ্গিবাদ এখন আর বাংলাদেশের একার কোনো ইস্যু নয়; বরং এটি একটি বৈশ্বিক সমস্যা।কিন্তু পৃথিবীতে উন্নত দেশগুলো এই জাতীয় জনগুরুত্বপূর্ণ জরুরি পরিস্থিতি মোকাবিলায় যে পরিমাণ দক্ষ, আমরা এখনো তেমন হয়ে উঠতে পারিনি কিংবা অন্যভাবে বলা যায়, আমাদের সক্ষমতা এখনো সে পর্যায়ে উন্নীত হয়নি।উদাহরণ হিসেবে আমরা বলতে পারি, ফ্রান্সে সম্প্রতি প্যারিস ঘটনা ঘটার দিন দশেকের মধ্যেই তারা জলবায়ু-সংক্রান্ত একটি উচ্চপর্যায়ের সম্মেলনের আয়োজন করে, যেখানে পৃথিবীর প্রায় সব রাষ্ট্রপ্রধানই অংশগ্রহণ করেন। আমাদের দেশেও আইনশৃঙ্খলা রক্ষাকারী বাহিনী যথেষ্ট কাজ করছে, কিন্তু তারপরও আমাদের বিদেশি কাউন্টার-পার্ট আর পর্যটকেরা   আস্থার সংকটে ভুগছেন। এ ক্ষেত্রে দেশের গণমাধ্যমগুলো যথাযথ ভূমিকা পালন করতে সক্ষম হয়নি বলেই মনে হয়। আর সরকারও আস্থার পরিবেশ সৃষ্টির বিষয়টি বিশ্বাসযোগ্যভাবে বিশ্ববাসীর কাছে তুলে ধরতে পারেনি।এই পরিস্থিতিতে বিশ্বের অন্যান্য দেশের মতো বাংলাদেশেও আজ পালিত হচ্ছে ‘বিশ্ব পর্যটন দিবস’। বিশ্ব পর্যটন সংস্থার আহ্বানে ১৯৮০ সাল থেকে বিশ্বব্যাপী এ দিবসটি যথাযথভাবে পালিত হয়ে আসছে। বিশ্ব পর্যটন সংস্থার একটি সহযোগী রাষ্ট্র হিসেবে বাংলাদেশেও দিবসটি পালিত হয়।এ উপলক্ষে রেডিও-টিভিতে বিশেষ আলোচনা, টক শো, পত্রিকাগুলোতে বিশেষ ক্রোড়পত্র, সভা-সমিতি, সেমিনার-সিম্পোজিয়াম কোনো কিছুরই কমতি হবে না। সবাই পর্যটনশিল্পের জয়গান গাইবে। বাংলাদেশ হচ্ছে পর্যটনে সমৃদ্ধ একটি দেশ। সরকার দেশের পর্যটনশিল্পের উন্নয়নে বিবিধ কার্যক্রম হাতে নিয়েছে ইত্যাদি ইত্যাদি।কিন্তু বিনীতভাবে জানতে চাই, এতে করে কি বিদেশি পর্যটকদের মনে বাংলাদেশ সম্পর্কে ইতিবাচক আস্থা ফিরে আসবে? জরুরি পরিস্থিতি মোকাবিলায় আমাদের দক্ষতা ও সক্ষমতা বৃদ্ধি পাবে? কিংবা ভবিষ্যতে এ-জাতীয় ঘটনা আর না ঘটার নিশ্চয়তা কি বিদেশি পর্যটকদের আমরা দিতে পারব—যেটি তাঁদের প্রধানতম জিজ্ঞাসা?স্বাধীনতার পরে দেশের পর্যটনশিল্পের ওপর এত বড় আঘাত আর আসেনি। আর এখনই উপযুক্ত সময় সবাই ঐক্যবদ্ধ হওয়ার। আসুন, সবাই একতাবদ্ধ হয়ে সরকারের পাশাপাশি ওই সব জঙ্গিবাদ আর অপশক্তিকে রুখে দিয়ে সম্প্রীতি আর বন্ধুত্বের মেলবন্ধন তৈরি করি। আউল-বাউল, লালন, জীবনানন্দ, হাসন রাজা, রবীন্দ্র-নজরুলের এই দেশে জঙ্গিবাদের কোনো স্থান নেই। বাংলাদেশের মানুষ পর্যটনবান্ধব। সদা হাস্যোজ্জ্বল এ দেশের সাধারণ মানুষ। আমাদের অকৃত্রিম আতিথেয়তায় ভেসে যাক সব জঙ্গিবাদ আর অপশক্তি—বিশ্ব পর্যটন দিবসে এই হোক আমাদের সম্মিলিত প্রার্থনা।তৌফিক রহমান: পরিচালক, ট্যুর অপারেটরস অ্যাসোসিয়েশন অব বাংলাদেশ (টোয়াব)।ইহাতে মন্তব্য প্রদান বন্ধ রয়েছে
50		ফেসবুকে এখন প্রথম আলোর সঙ্গে আছেন ১ কোটির বেশি পাঠক, আমাদের বন্ধু ৷ ১৭ সেপ্টেম্বর বিকেলে প্রথম আলো পেজের অনুসারী ১ কোটি পূর্ণ হয়েছে ৷ এর মধ্য দিয়ে ফেসবুকে প্রথম কোনো বাংলাদেশি পেজ কোটির মাইলফলকে পৌঁছাল ৷ এটা আমাদের জন্য এক বড় আনন্দের সংবাদ ৷ এত মানুষের ভালোবাসা থেকে আমরা অনুপ্রাণিত হই ৷ সে জন্য প্রথম আলোর সব পাঠক ও শুভানুধ্যায়ীর উদ্দেশে বিনয়ের সঙ্গে এটুকুই শুধু বলতে চাই, আপনাদের ধন্যবাদ। আপনাদের প্রতি আমাদের শুভেচ্ছা।ফেসবুকে প্রথম আলোর ১ কোটির বেশি অনুসারী আর ২১০টির বেশি দেশ ও অঞ্চলে প্রতিদিন ৫৫ লাখ পাঠক সঙ্গে আছেন বলেই প্রথম আলো আজকের প্রথম আলো হয়েছে।২০১০ সালের নভেম্বর মাসে আমাদের এই ফেসবুক পেজ যাত্রা শুরু করেছিল ৷ ২০১৪ সালের ২২ জানুয়ারি এটি ফেসবুকে স্বীকৃতি পায় (ভেরিফায়েড হয়)৷ তখন আমাদের অনুসারী ছিলেন প্রায় পৌনে ১০ লাখ৷ গত ২ বছর ৮ মাসে এই পেজের অনুসারী বেড়েছে ১০ গুণের বেশি৷ ব্যক্তি, প্রতিষ্ঠান, ব্র্যান্ড ইত্যাদি সব ক্যাটাগরিতে বাংলাদেশের ফেসবুক পেজগুলোর মধ্যে প্রথম আলোর পেজে অনুসারী এখন সবচেয়ে বেশি ৷‘মিডিয়া’ ক্যাটাগরিতে সারা পৃথিবীর ফেসবুক পেজগুলোর মধ্যে প্রথম আলোর অবস্থান এখন ৯১তম ৷ ভারতের টাইমস অব ইন্ডিয়ার অবস্থান ১০৭ এবং যুক্তরাষ্ট্রের নিউইয়র্ক টাইমসের অবস্থান ৬০ ৷ এই তালিকার শীর্ষে আছে খোদ ফেসবুক, ন্যাশনাল জিওগ্রাফিক চ্যানেল, ইউটিউব ও ডিজনির মতো নাম ৷পৃথিবীর বিভিন্ন দেশে সাধারণত ব্যক্তি, খেলা বা বিনোদনজগতের তারকাদের অনুসারী সবচেয়ে বেশি থাকে৷ অন্য কোনো দেশে গণমাধ্যমের কোনো পেজ অনুসারীর দিক দিয়ে শীর্ষে আছে বলে আমাদের জানা নেই৷ বাংলাদেশ এখানে ব্যতিক্রম ৷এখন প্রথম আলোর পেজে অনুসারীর সংখ্যা ১ কোটি ৮৫ হাজার। বাংলাদেশের কোনো ফেসবুক পেজে প্রথমবারের মতো ১ কোটি অনুসারী পূর্ণ হওয়ার আনন্দময় উপলক্ষটি আমরা আপনাদের সঙ্গে ভাগাভাগি করে নিতে চাই।প্রথম আলোর সঙ্গে থাকার জন্য আপনাদের আবারও ধন্যবাদ, আপনাদের প্রতি কৃতজ্ঞতা, আমাদের সব ভালোবাসা।ইহাতে মন্তব্য প্রদান বন্ধ রয়েছে
51		ফরিদপুর অফিস। ২৫ সেপ্টেম্বর ২০১৬সংবাদ: দাফনের আগ মুহূর্তে কেঁদে ওঠা শিশু গালিবা হায়াতকে হেলিকপ্টারে করে ফরিদপুর থেকে ঢাকায় পাঠানো হয়েছে। শিশুটিকে হেলিকপ্টার ভাড়া করে ঢাকায় নেওয়ার সামর্থ্য না থাকায় চিকিৎসকদের পরামর্শ সত্ত্বেও চিকিৎসার জন্য ঢাকায় নিতে পারছিল না তার পরিবার। বিষয়টি নিয়ে প্রথম আলো অনলাইনে ‘সেই নবজাতককে বাঁচাতে ঢাকায় আনা জরুরি’ শিরোনামে প্রতিবেদন প্রকাশ করা হয়। সোলায়মান সুখন নামের এক ব্যক্তি তাঁর দুই বন্ধুর সহায়তায় হেলিকপ্টারে করে শিশুটিকে ঢাকায় নিয়ে আসেন।মো. গোলাম মামুন চৌধুরীনাম প্রকাশে অনিচ্ছুক একজন ব্যবসায়ী এই হেলিকপ্টারের ব্যয়ভার বহন করছেন বলে জানিয়েছেন হেলিকপ্টারের সঙ্গে আসা ব্যক্তি। খবরটি পড়ে চোখ ঝাপসা হয়ে আসতে লাগল...মানুষের মানবিকতা এখনো আছে।রায়ামানবতার সেবাই শ্রেষ্ঠ ধর্ম, আবারও প্রমাণিত। আল্লাহ বাচ্চাটাকে সুস্থতা দান করুন। মহৎ সাহায্যকারী ভাইয়ের প্রতি অশেষ শ্রদ্ধা ও দোয়া রইল।সৈয়দ আতিউর রহমানকথায় বলে, ‘রাখে আল্লাহ মারে কে’, যার নাম ‘হায়াত’ সে অঙ্কুরেই মারা যেতে পারে না। আমরা আশান্বিত হই এই ভেবে যে দেশে মহৎপ্রাণ মানুষ আছে। আল্লাহ শিশুটিকে বাঁচিয়ে রাখুন এই কামনা।ইহাতে মন্তব্য প্রদান বন্ধ রয়েছে
52		বাড়ি নম্বর ৮, সড়ক নম্বর... আমার আজও বাড়ির ঠিকানা স্পষ্ট মনে আছে। প্রায় ৩২ বছর আগে, রংপুর সার্কিট হাউসে তিনি বলেছিলেন নিজ মুখে, তাঁর বাড়ির ঠিকানাটা!গতকাল সন্ধ্যায় সৈয়দ শামসুল হকের চলে যাওয়ার খবর ফরিদুর রেজা সাগরের কাছ থেকে নিশ্চিত হওয়ার পর আমার শকট-চালককে আমি নির্ভুলভাবে বলতে পারলাম, যাও, গুলশান, বাড়ি নম্বর ৮... বাড়ির নাম মঞ্জুবাড়ি। হাসপাতাল থেকে তিনি এই বাড়িতে আসতে চেয়েছিলেন, তাই ইউনাইটেড হাসপাতাল থেকে খানিকক্ষণের জন্য বৃক্ষে বাগানে তৈলচিত্রে আলোকচিত্রে শোভিত এই উঠোনভরা বাড়িতে আনা। সেখান থেকে আজ বুধবার তিনি যাবেন চ্যানেল আইতে, বাংলা একাডেমিতে, শহীদ মিনারে এবং তারপর কুড়িগ্রামে। কুড়িগ্রামে, নাকি জলেশ্বরীতে?গাব্রিয়েল গার্সিয়া মার্কেজের আছে মাকোন্দো, এক কল্পিত জনপদ, আমাদের সৈয়দ শামসুল হকেরও আছে একটা জনপদ, জলেশ্বরী। আমাদেরকে দেওয়া সাক্ষাৎকারগুলোয় তিনি বলেছেন, রংপুরের কুড়িগ্রামের নাগেশ্বরী নাম থেকে প্রাণিত হয়ে তিনি বাস্তবের কুড়িগ্রামের এই নামকরণ করেছিলেন, জলেশ্বরী। ‘বৃষ্টি এসে ভাসিয়ে দেবে নাগেশ্বরীর মাঠ’, তাঁর একেবারে প্রথম দিকের কবিতার বইয়ের প্রথম কবিতাই তো এটি। জলেশ্বরীর গল্প তিনি বহুবার লিখেছেন, এই জনপদ একই সঙ্গে বাস্তবের কুড়িগ্রাম এবং একই সঙ্গে তাঁর সৃজিত কল্পিত এক জনপদ। রংপুর অঞ্চলের ভাষা তিনি ব্যবহার করেছেন সংলাপে, বহুবার, সবচেয়ে জনপ্রিয় করেছেন নূরলদীনের সারাজীবন-এর সংলাপটিকে—‘জাগো বাহে কোনঠে সবায়’। তাঁর প্রথম দিককার উপন্যাস, সেই ষাটের দশকে লেখা রক্তগোলাপ, যাতে তিনি ব্যবহার করেছেন জাদুবাস্তবতা, তারও পটভূমি কুড়িগ্রাম। লেখককে তো তাঁর উৎসের কাছেই ফিরে আসতে হয়। যে কুড়িগ্রামের গল্প তিনি আমাদের বারবার শুনিয়েছেন তাঁর স্মৃতিকথাগুলোতে, সেই কুড়িগ্রামেই ফিরে যাচ্ছেন সব্যসাচী লেখক সৈয়দ শামসুল হক।আহা! কুড়িগ্রাম অঞ্চলে মৃতদেহ ফিরে যাচ্ছে, আশির দশকের ছাত্র আন্দোলনের শহীদ রাউফুন বসুনিয়ার ফিরে যাওয়ার বর্ণনা লিখেছিলেন তিনি, দৈনিক সংবাদে প্রকাশিত এক গল্প–প্রবন্ধে। ক্রমাগত পরীক্ষণশীল সৈয়দ শামসুল হক কাব্যে উপন্যাস লিখেছেন, নাম দিয়েছেন কথাকাব্য, প্রবন্ধের আকারে গল্পও তাঁর তেমনি সৃষ্টি। আজ তাঁর ফিরে যাওয়া নিয়ে তাঁরই এক অকৃতী অনুরাগী লিখছেন আরেক সংবাদগল্প। মাত্র সেদিন, ১২ সেপ্টেম্বর, হাসপাতালে তাঁর হাতে তুলে দিয়েছিলাম নিজ হাতে আঁকা তাঁর মুখচ্ছবি, আনোয়ারা সৈয়দ হক তাঁর ফটো তুলে রেখে বললেন, ‘এই ছবি ফেসবুকে দিয়ো না। তাঁর রোগাক্রান্ত চেহারা তিনি প্রকাশ করতে চান না। তিনি যখন থাকবেন না, তখন দিতে পারো।’আমি বললাম, হক ভাই থাকবেন না, এ তো হয় না। বরং আমরাই হয়তো আগে চলে যাব, কে বলতে পারে!আনোয়ারা সৈয়দ হক বললেন, তা তিনি চান না। তিনি চান, তাঁর অনুজেরা দীর্ঘদিন বেঁচে থাকুন।তাঁর চলে যাওয়ার দিনটার গল্প যে এত তাড়াড়াড়ি লিখতে বসব, তা তো ভাবিনি। হাত ধরে বসেছিলেন, ছাড়তে চাইছিলেন না।আজ সৈয়দ শামসুল হক কুড়িগ্রামে ফিরে যাচ্ছেন। আমাদের মনে পড়বে, প্রথম আলোর সম্পাদক মতিউর রহমান, ব্যবস্থাপনা সম্পাদক সাজ্জাদ শরিফ আর আমি—আমরা তাঁর সঙ্গে মধ্যাহ্নভোজে মিলিত হয়েছিলাম। তখনই জানতে পারি তাঁর অভিপ্রায় যে তিনি সমাহিত হতে চান কুড়িগ্রামে, আর সে জায়গা তিনি ঠিকও করে রেখেছেন।২০১১ সালে কুড়িগ্রামবাসীর দেওয়া নাগরিক সংবর্ধনায় তিনি জানান, তিনি ঘুমুতে চান কুড়িগ্রামের মাটিতে, ধরলা নদীর পারে। এরপর প্রধানমন্ত্রী শেখ হাসিনার সঙ্গে কুড়িগ্রাম সফরে গিয়ে কুড়িগ্রাম সরকারি কলেজের প্রাঙ্গণকেই তিনি স্থির করে আসেন তাঁর শেষ শয্যা হিসেবে।কুড়িগ্রামের কীর্তিমান মানুষটি, সাহিত্য ও সংস্কৃতির সব কটি শাখায় যাঁর হাত সোনা ফলিয়েছে, দেশের মানুষকে ‘জাগো বাহে’ বলে ডাক দিয়ে ‘বাহে’র দেশে ঘুমুবেন, বিরামহীন, অন্তহীন ঘুম। কিন্তু তাঁর কাজ—কবিতা, কথাকাব্য, কথাসাহিত্য, কাব্যনাট্য, গীতিকবিতা, অনুবাদ, প্রবন্ধ, কলাম, স্মৃতিকথা, চলচ্চিত্র—আমাদের জাগিয়ে রাখবে। তিনি লিখেছিলেন, ‘জন্মে জন্মে বার বার কবি হয়ে ফিরে আসব এই বাংলায়।’ তিনি আমাদের কাছে বারবার ফিরে আসবেন, আমাদের পরানের গহিন ভিতরে নাড়তে থাকবেন তাঁর আশ্চর্য জাদুকরি রুমালটি, তাঁর অবিনশ্বর কাজের মাধ্যমে। আনিসুল হক: সাহিত্যিক ও সাংবাদিক। ইহাতে মন্তব্য প্রদান বন্ধ রয়েছে
53		২৯ সেপ্টেম্বর বিশ্ব হার্ট দিবস। প্রতিবছর সারা বিশ্বে এ দিবসটি পালিত হয় হৃদ্রোগ প্রতিরোধে মানুষকে সচেতন করে তোলার বিভিন্ন কর্মসূচির মাধ্যমে। বাংলাদেশেও বিভিন্ন সংগঠন শুরু থেকেই প্রতিবছর এই দিনটি পালন করে আসছে।হৃদ্রোগ সারা বিশ্বে ১ নম্বর ঘাতক রোগ হিসেবে পরিচিত। প্রতিবছর প্রায় ১ কোটি ৭৩ লাখ মানুষ মারা যাচ্ছে এই রোগে। এর অধিকাংশই অকালমৃত্যু। ২০৩০ সালে এই মৃত্যুর সংখ্যা বেড়ে ২ কোটি ৩০ লাখে দাঁড়াবে বলে আশঙ্কা করা হচ্ছে। একমাত্র করোনারি হৃদ্রোগেই বর্তমানে মারা যাচ্ছে প্রায় এক কোটি মানুষ। বাংলাদেশেও হৃদ্রোগ ক্রমেই বাড়ছে। বিশ্ব স্বাস্থ্য সংস্থার তথ্য অনুযায়ী, ২০১৪ সালে বাংলাদেশে এই রোগে মৃত্যুর হার শতকরা ১৭ ভাগ।করোনারি হৃদ্রোগ, উচ্চ রক্তচাপ ও উচ্চ রক্তচাপজনিত হৃদ্রোগ, জন্মগত হৃদ্রোগ, রিউমেটিক হৃদ্রোগ, হৃৎস্পন্দনের ছন্দহীনতা, হার্ট ফেইলিওর, কার্ডিওমায়োপ্যাথিসহ সব ধরনের হৃদ্রোগই পরিলক্ষিত হয় আমাদের দেশে। তবে করোনারি হৃদ্রোগ নিয়ে আমরা বেশি চিন্তিত ও আশঙ্কাগ্রস্ত। মানুষের জীবনের মধ্য বয়সে সবচেয়ে কর্মক্ষম, উদ্যম ও উদ্যোগী সময়ে এই ঘাতক রোগ আবির্ভূত হয় প্রাণসংহারী রূপে। প্রাণ না গেলেও শারীরিক সীমাবদ্ধতা, অক্ষমতা ও ভীতি দেখা দেয় অনেকের মধ্যে। ব্যক্তি ও পরিবারের আশা-আকাঙ্ক্ষা থমকে দাঁড়ায়।একটা প্রচলিত ধারণা আছে যে হৃদ্রোগ সমাজের উচ্চবিত্তের রোগ, বয়স্ক জনগোষ্ঠীর রোগ ও পুরুষেরা এ রোগে আক্রান্ত হন। ধারণাটা মোটেই ঠিক নয়। ধনী-গরিব, পুরুষ, মহিলা-নির্বিশেষে সবাই এ রোগে আক্রান্ত হতে পারেন। এমনকি কম বয়স্কদের মধ্যেও এ রোগের হার একবারে কম নয়। লবণ ও চর্বিসমৃদ্ধ ফাস্টফুড গ্রহণ, সারা দিন ক্লাস ও কম্পিউটারে বসে থাকা, খেলাধুলা, হাঁটা বা ব্যায়ামের মাধ্যমে পরিশ্রম না করার প্রবণতা—আমাদের শিশুরাও ভবিষ্যতে হৃদ্রোগে আক্রান্ত হওয়ার ঝুঁকির মধ্যে থেকে যাচ্ছে।ধূমপান, দৈহিক স্থূলতা, তেল, চর্বিজাতীয় খাদ্য, প্রয়োজনের অতিরিক্ত লবণ, কায়িক পরিশ্রমবিমুখতা, উচ্চ রক্তচাপ ও ডায়াবেটিস হৃদ্রোগের ঝুঁকির মধ্যে অন্যতম। দক্ষিণ এশীয় জনগোষ্ঠীতে হৃদ্রোগে আক্রান্ত হওয়ার হার একটু বেশি। এ জন্য দায়ী আমাদের খাদ্যাভ্যাস ও খাদ্য উপকরণ। আমরা ভাত ও শর্করাজাতীয় খাবার এবং তেলযুক্ত খাবার বেশি খাই, তাই এ রোগের প্রবণতাও আমাদের মধ্যে বেশি। তবে আশার কথা হলো অধিকাংশ হৃদ্রোগই প্রতিরোধ করা সম্ভব এর ঝুঁকিগুলো প্রতিকার এবং প্রতিরোধের মাধ্যমে। অনেক দেশে জনসচেতনতা সৃষ্টির মাধ্যমে নানা প্রতিরোধব্যবস্থা অবলম্বন করায় দিন দিন কমে আসছে এ রোগ। আমরাও পারি এসব রোগ থেকে আমাদের স্বজনদের রক্ষা করতে।আমাদের সবাইকে শারীরিক পরিশ্রম না করার প্রবণতা ত্যাগ করে নিয়মিত হাঁটা বা ব্যায়ামের অভ্যাস করতে হবে। অতিরিক্ত লবণ বা চিনি এবং সম্পৃক্ত চর্বিযুক্ত খাবার পরিহার করতে হবে। শাকসবজি, ফলমূল বেশি খেতে হবে। ধূমপান-জর্দা-তামাক-গুল-বিড়ি-সাদাপাতা সম্পূর্ণভাবে ছেড়ে দিতে হবে। পরোক্ষ ধূমপানের হাত থেকে সমাজকে মুক্ত রাখতে হবে। শারীরিক স্থূলতা কমাতে হবে। চিন্তামুক্ত জীবনযাপনে উদ্বুদ্ধ হতে হবে। উচ্চ রক্তচাপ ও ডায়াবেটিস সম্পূর্ণ নিয়ন্ত্রণে রাখতে হবে। সর্বোপরি আমাদের খাদ্যাভ্যাসে, জীবনযাত্রায়, চিন্তাচেতনায় পরিমিতিবোধ আনতে হবে। তবেই আমরা পারব হৃদ্রোগের হাত থেকে নিজেদের রক্ষা করতে।অন্যদিকে যাঁরা হৃদ্রোগে আক্রান্ত হয়েছেন, তাঁদের পর্যাপ্ত চিকিৎসা করাতে হবে। অধিকাংশ ক্ষেত্রেই নিয়মিত ওষুধ খেতে হবে সারা জীবন ধরে শরীরের মধ্যে রোগের ক্রমবিকাশমান প্রক্রিয়া দমনে রাখার জন্য। সমন্বিতভাবে চেষ্টা করলে আমরা ২০২৫ সালের মধ্যে হৃদ্রোগে মৃত্যুর হার কমপক্ষে ২৫ ভাগ কমিয়ে আনতে পারব। এ জন্য হৃদ্রোগ প্রতিরোধ প্রক্রিয়া শুরু করতে হবে এখনই, আমাদের ঘর থেকে। ছড়িয়ে দিতে হবে সমাজে-রাষ্ট্রে।বাসগৃহে সব ধরনের ধূমপান ও তামাকজাতীয় দ্রব্য বন্ধ করুন। ঘরে নিজের কাজ নিজে করতে সবাইকে উদ্বুদ্ধ করুন। পরিবারের সবার স্বাস্থ্যের প্রতি নজর রাখুন। ঘরে স্বাস্থ্যসম্মত খাদ্য নিশ্চিত করুন। তেল-চর্বিজাতীয় খাদ্য সীমিত রাখুন। ফাস্টফুড ও প্রক্রিয়াজাত খাবার পরিহার করুন। অফিস বা স্কুলের জন্য বাসায় তৈরি স্বাস্থ্যসম্মত খাবার দিন। কর্মক্ষেত্র, স্কুল-কলেজ-মাদ্রাসা ও খেলার মাঠগুলোকে ধূমপানমুক্ত এলাকা হিসেবে ঘোষণা করুন। ধূমপান ত্যাগে সবাইকে উদ্বুদ্ধ করুন। সম্ভব হলে হেঁটে অথবা সাইকেলে স্কুল-কলেজ বা কর্মস্থলে যাওয়া-আসা করুন। কর্মক্ষেত্রে ওঠা–নামায় সিঁড়ি ব্যবহার করুন। নিজ নিজ এলাকায় হাঁটার ব্যবস্থা গড়ে তুলুন। শারীরিক পরিশ্রমের জন্য স্কুল-কলেজ-মাদ্রাসায় মাঠ বা ব্যায়ামাগার স্থাপন করুন।রেডিও, টেলিভিশনসহ সব প্রচারমাধ্যমে স্বাস্থ্যবিষয়ক প্রচার-প্রচারণা বৃদ্ধি করুন। পাঠ্যপুস্তকে স্বাস্থ্যবিষয়ক সূচি অন্তর্ভুক্ত করুন। ধূমপান, ফাস্টফুড, কৃত্রিম ও প্রক্রিয়াজাত খাদ্যের বিজ্ঞাপন সীমিত করুন এবং এর বিরূপ ক্রিয়া সম্পর্কে সবাইকে সচেতন করুন। স্বাস্থ্যকর-হৃদ্বান্ধব পরিবেশ গড়ে তুলুন। হৃদ্রোগ চিকিৎসা সহজলভ্য করার জন্য রাষ্ট্রকে বলুন।প্রতিরোধব্যবস্থা গড়ে তোলার মাধ্যমে আমরা এ রোগের প্রবণতা অনেক কমিয়ে আনতে পারি—এ বার্তাটি পৌঁছে দিতে হবে সবার মধ্যে। আমরা চাই হৃদ্রোগ থেকে বঁাচতে, আমাদের স্বজন-প্রিয়জনকে বঁাচাতে। তাই এই মুহূর্তে প্রয়োজন সামাজিক আন্দোলন গড়ে তোলার মাধ্যমে হৃদ্রোগ প্রতিরোধে সবাইকে সচেতন করা, সম্পৃক্ত করা।আসুন, গড়ে তুলি হৃদ্বান্ধব পরিবার, সমাজ ও দেশ। চাই সুস্থ হার্ট-প্রাণবন্ত জীবন, সবার জন্য সবখানে।অধ্যাপক এ কে এম মহিবুল্লাহ: বিভাগীয় প্রধান, কার্ডিওলজি, বারডেম জেনারেল হাসপাতাল, ঢাকা।ইহাতে মন্তব্য প্রদান বন্ধ রয়েছে
54		নাহ্‌, আমি মানতে পারছি না। এত তাড়াতাড়ি চলে যাওয়া তো বজ্রপাতের মতো। সব্যসাচী লেখক সৈয়দ শামসুল হক—গোটা বাংলার মাঠে-ঘাটে, জোছনা রাতে, উজ্জ্বল সকাল বা পড়ন্ত বিকেলে তাঁর চৈতন্যে শুধুই ছিল সোনার বাংলার ছবি। তাঁর হৃদয়জুড়ে ছিল বাংলার মাটি ও মানুষের জন্য সুন্দর সমৃদ্ধির দিন। বাংলাদেশকে নিয়েই ছিল তাঁর সুন্দরের স্বপ্ন। বাংলা সমৃদ্ধ হয়েছে তাঁর কাব্যে, নাটকে, কবিতায় পাঠক আলোকিত হওয়ার মতো শব্দচয়নে। পাঠকের বোধের ভেতর জাগত সত্য, সুন্দরের দিকে পরশপাথর খুঁজে নেওয়ার তীব্র নেশা। অসত্যকে উপড়ে ফেলে মানবিক মূল্যবোধে দেশের সুসন্তান হওয়ার তীব্র আকাঙ্ক্ষায় বোধের ভেতর জাগত নতুন স্পৃহা! তাঁর এ চলে যাওয়া জাতির জন্য বিরাট ক্ষতি। তবে এ ক্ষতি পুষিয়ে নেবে জাতি তাঁর সাহিত্যের অমৃতধারায়। সৈয়দ হকের সঙ্গে প্রথম আমার দেখা ১৯৭২-এ, যখন জহির রায়হান রাজাকারের আখড়া খুঁজে বের করার জন্য দিন-রাত পরিশ্রম করে চলেছেন। জহিরের সঙ্গে একাত্ম হয়ে কাজ করছিলেন সৈয়দ শামসুল হক, ব্যারিস্টার আমীর-উল ইসলাম, এহ্‌তেশাম হায়দার চৌধুরী, হাসান ইমাম, গাজী শাহাবুদ্দিন, আলমগীর কবির, শাহরিয়ার কবির। জহির রাতে ফিরে বারান্দায় বসে আমার পাশে আমার হাতখানা নিজের হাতে তুলে বলত, ‘ভাবি, অপরাধীদের আমরা খুঁজে বের করবই। বড়দা আমাদের মাঝেই অচেনা। এত ভেঙে পড়লে চলবে না আপনাকে। আমি চাই, আপনি বড়দার উপযুক্ত স্ত্রী। মনে সাহস সঞ্চয় করে আমাদের সঙ্গে কাছে আসুন।’ জহির আমাকে জোর করে নিয়ে যেত। তখন মাঝেমধ্যে সৈয়দ শামসুল হকের সঙ্গে দেখা হতো। কী সুন্দর তাঁর কথা বলা। কথাগুলোই যেন কাব্য হয়ে উঠত। বলতেন আমাকে, ‘আপনি যে ঘর থেকে বেরিয়েছেন, আমি খুব খুশি হয়েছি।’তারপর তো ৩০ জানুয়ারি। জহির হারিয়ে যায়। আমি বিমর্ষ হয়ে পড়লাম। আবার নিজে নিজে ভাবলাম, নাহ্‌ নাহ্‌, ঘরে বসে থাকব না। নিজের পায়ে দাঁড়াতে হবে।একদিন বাংলা একাডেমিতে হক ভাইয়ের সঙ্গে দেখা হয়ে গেল। ডিজির রুমে বসলাম। আমাকে কুশলাদি জিজ্ঞেস করতেই ঝরঝর করে কেঁদে ফেললাম। তিনি আমাকে অপত্যস্নেহে অনেক দামি উপদেশ দিলেন। এ উপদেশ আমার অনেক উপকারে এসেছে। এই যে মানুষকে আলোর পথ দেখিয়ে সাহসী করে তুলেছেন—আমি যেমন সাক্ষী। অসংখ্য মানুষকে তিনি সঠিক পথের সন্ধান দিয়েছেন। তাঁর কাজই মানুষ ও দেশ। এ শিক্ষাটিই তাঁর কাছে পাই।যখন বিসিএস পরীক্ষা দিয়ে পাস করলাম। কোথায় পোস্টিং হবে কে জানে। আমি বাংলা একাডেমিতে ওহাব ভাইয়ের সঙ্গে দেখা করে বলেছিলাম, হক ভাইকে যেন খবরটা দেন। কয়েক দিন পরে ওহাব ভাইয়ের সঙ্গে দেখা করলাম। ওহাব ভাই বললেন, হক ভাই বলেছেন, ‘ওকে বলো বঙ্গবন্ধুর সঙ্গে দেখা করতে।’ একই কথা জহুর হোসেন চৌধুরীও বলেছিলেন। ইতিমধ্যে আমি সামাজিক-সাংস্কৃতিক সংগঠনে জড়িয়ে গেছি। এতে আমার নিরাপত্তার কথাটা ভেবে কিছুটা স্বস্তি পেলাম। যেহেতু একজন সাহিত্যিকের সঙ্গে বিয়ে হয়েছিল, লেখকদের উপদেশ আমার বোধের ভেতর দারুণ শক্তি দিত। যেমন শক্তি পেতাম নির্মলেন্দু গ‌ুণ, মহাদেব সাহা, কবি শামসুর রাহমান ও অনেকের। নিজের কথা বলতে কলম ধরিনি।হক ভাইয়ের সঙ্গে এখানে-সেখানে দেখা হলেই অপত্যস্নেহে কুশলাদি জিজ্ঞেস করে বলতেন, ‘যত খরস্রোতা নদীই হোক, পাড়ি দিয়ে তীরে উঠবে।’১৯৯৬-তে যখন সংরক্ষিত আসনে সাংসদ নির্বাচিত হলাম। মনে দ্বিধা ছিল, আমি কি পারব? প্রথম দিন সংসদ অধিবেশনে যখন স্বপ্নের সংসদে বসলাম, গ্যালারিতে বসেন অনেকে এবং বাংলার লেখক-সাহিত্যিক ও প্রথিতযশা ব্যক্তিরা। শমী বসেছিল হক ভাইয়ের পাশে। হক ভাই শমীকে বললেন, ‘তোমার মায়ের জন্য গর্ব হচ্ছে। তোমার মাকে বোলো, আমার দোয়া রইল তার জন্য। তবে রাজনৈতিক অঙ্গনে তোমার মা যেমন সহজ-সরল, সাবধানে চলতে বলবে।’ শমী বাড়ি ফিরে যখন কথাগুলো আমাকে বলল, আমি আল্লাহর কাছে সাহায্য চাইলাম। সভা-সমিতিতে হক ভাইয়ের সঙ্গে দেখা হলেই অপত্যস্নেহে আমার কুশলাদি জিজ্ঞেস করতেন।সংবাদ-এর বজলুর রহমান ভাইয়ের মৃত্যু হলে তাঁর স্মৃতিকে অম্লান করে রাখার জন্য খেলাঘরের প্রতিটি প্রতিষ্ঠাবার্ষিকীতে বজলুর রহমান পদক চালু করার পর হক ভাইকে বজলুর রহমান পদকে ভূষিত করে খেলাঘর সম্মানিত হয়েছে।হক ভাইয়ের সঙ্গে আমার শেষ টিভি টক শো চিরকাল স্মৃতিতে অম্লান থাকবে। সঙ্গে ছিলেন হাসান ইমাম। ৭১ চ্যানেলের এ টক শোতে আমি কি ভেবেছিলাম তাঁর সঙ্গে আর দেখা হবে না!হক ভাই আছেন আমাদের সঙ্গে। তাঁর সাহিত্য, নাটক, কবিতা নতুন প্রজন্মকে সত্যের পথ দেখাবে। জাতি তাঁকে স্মরণ করে যাবে চিরায়ত কাল ধরে। তিনি বাংলার জাগ্রত পুরুষ।‘আজ এখানেই শেষ, আবার কখনো যদি ফিরে আসে বা কোনো দিন অজয় নদীর তীরে-ছাতিমতলার নিচে, উৎসবে নাচবে পলাশ শিমুল।’পান্না কায়সার: লেখক, রাজনীতিবিদ ও শিক্ষাবিদইহাতে মন্তব্য প্রদান বন্ধ রয়েছে
55		সময়ের সঙ্গে সঙ্গে বহু প্রথা অচল অথবা বাতিল হয়ে যায়। আমাদের প্রাক্‌-যৌবন বা যৌবন পর্যন্ত প্রেমপ্রত্যাশী অথবা প্রেমিকার কাছে কেউ চিঠি লিখত নীল কাগজে। পঞ্চাশ ও ষাটের দশক পর্যন্ত প্রেমপত্র পাঠানোর জন্য খামও ছিল আলাদা। সে খামের রং নীল—গাঢ় নীল অথবা হালকা আকাশি। তার ওপরের কোনায় লেখা ‘মনে রেখো’ কিংবা ‘ভুলো না আমায়’। শুধু যে কথাটি লেখা থাকত, তা নয়। ওই কথাগুলো বসানো থাকত একটি পাখির ঠোঁটে, যেন পাখিটি চিঠি নিয়ে উড়ে যাবে প্রেমিক-প্রেমিকার কাছে। ও রকম খাম ও প্যাডের কাগজ আমি কিনেছিলাম বাংলা বাজারের এক স্টেশনারি দোকান থেকে, যখন ক্লাস নাইনে পড়ি। তারও কিছু আগে আমার এক সম্পর্কীয় আপা, ইডেন কলেজে পড়ত, তার অনুরোধে তাকেও নীল কাগজের প্যাড ও নীল খাম কিনে দিই। পরীক্ষার নোট লেখার জন্য আপার নিশ্চয়ই নীল প্যাড ও নীল খামের প্রয়োজন ছিল না। না–হয় নীল কাগজেই লিখল, কিন্তু নীল খামের প্রয়োজন হয়েছিল কেন?প্রেমপাত্রীর নীল কাগজে নীল খামে লেখা চিঠি যখন কোনো যুবক পেত, সে ওটা পড়ার টেবিলে বইয়ের ভাঁজে বা তোশকের নিচে লুকিয়ে রাখত, যেখানে কারও হাত পড়বে না। তবু কেউ কেউ ধরা পড়ত। ওই গোপন চিঠির কথা জানাজানি হয়ে যেত। লজ্জায় কিছুদিন মুখ দেখাতে পারত না অভিভাবকদের।যখন কোনো সদ্যযুবতী কোনো ছেলের পাঠানো নীল খামের চিঠি পেত, অপছন্দের কেউ লিখলে তখনই কুটি কুটি করে ছিঁড়ে ড্রেনের পানিতে অথবা পুকুরে ফেলে দিত, আর দাঁত কিড়মিড় করে বলত, বেহায়া শয়তান কোথাকার। আর উপযুক্ত কেউ লিখলে সে চিঠি বুকের ভেতরে জামার ভাঁজে অতি যত্নে রেখে দিত। আড়ালে-আবডালে গিয়ে পড়ত বারবার বের করে। ঘামে ভিজে চিঠিটির লেখার অক্ষর ঝাপসা না হওয়া পর্যন্ত পড়তেই থাকত। বাড়ির সবাই ঘুমিয়ে পড়ার পর সে চিঠির জবাব লিখত রাত জেগে। ‘মন আমার’, ‘লক্ষ্মী আমার’ বলে শুরু করত বিশ্রম্ভ্রালাপ।যা হোক, এখন মুঠোফোন আর এসএমএসে কাজ চলে যায়। ব্যস্ততম সড়ক অথবা রেললাইন দিয়ে হাঁটতে হাঁটতেও প্রেমিক-প্রেমিকার কথা চলে। তাতে যদি গাড়িচাপা পড়ে মরতে হয় তবুও। এখনো যদি কেউ পুরোনো প্রথায় ফিরে যেতে চায়, যেতে পারে, তবে ধারণা করি, এখন নীল প্যাড ও নীল খাম বাজারে পাওয়া যায় না। তার বদলে এখন বেরিয়েছে হলুদ প্যাড ও হলুদ খাম। তাই রাজনৈতিক দলের নেতার রাজনীতিবিষয়ক চিঠি হলুদ প্যাডে, হলুদ খামে দলীয় সহকর্মীদের কাছে যায়। উপমহাদেশের রাজনীতির ইতিহাসে সে রকম চিঠির কথা এবারই প্রথম শোনা গেল এবং তা এই বাংলাদেশে। সে চিঠির খামের ওপর লেখা ‘অত্যন্ত গোপনীয় ও জরুরি’।এ দেশে স্বামী-স্ত্রীর শোবার ঘরের গোপন কথা পর্যন্ত ফাঁস হয়ে যায়, সেখানে দলীয় প্রধানের ‘অত্যন্ত গোপনীয়’ চিঠির কথা জানাজানি হবে না, তা অবিশ্বাস্য। জাতীয় পার্টির চেয়ারম্যান হুসেইন মুহম্মদ এরশাদ তাঁর দলের ৪১ জন প্রেসিডিয়াম সদস্যের কাছে ‘অত্যন্ত গোপনীয় ও জরুরি’ চিঠি পাঠিয়েছেন। ‘তাঁদের প্রত্যেকেই হলুদ খামের ভেতরে হলুদ প্যাডে এরশাদের এই চিঠি প্রাপ্তির কথা স্বীকার করেছেন।’ [ইত্তেফাক, ২০ সেপ্টেম্বর, ২০১৬]বিয়ের গায়েহলুদের চিঠি আজকাল হলুদ কাগজে হয়। কিন্তু গুরুতর রাজনৈতিক চিঠি হলুদ কাগজে—এর তাৎপর্য বোঝা মুশকিল। ইয়েলো জার্নালিজম বা হলুদ সাংবাদিকতা হয় জানি, কিন্তু বাংলাদেশের রাজনীতি যে ইয়েলো পলিটিকসের পর্যায়ে নেমেছে, তা জানা ছিল না। হলুদ সাংবাদিকতা যেমন অপসাংবাদিকতা, তেমনি রাজনীতি যখন হলুদ রাজনীতিতে পরিণত হয়, তখন বোঝা যায় রাজনীতি আর রাজনীতি নেই, তা হলুদ হয়ে গেছে। অর্থাৎ নষ্ট হয়ে গেছে এবং রাজনীতি কোনো প্রকাশ্য জনসম্পৃক্ত বিষয় নয়, তা নেতাদের নিজেদের ভেতরকার ‘অত্যন্ত গোপনীয়’ ব্যাপার।মহাত্মা গান্ধী দলীয় নেতা-কর্মীদের কাছে জীবনে হাজার হাজার চিঠি লিখেছেন। পৃথিবীর ইতিহাসে আর কোনো নেতা অত চিঠি লেখেন নাই। কিন্তু তাঁর কোনোটি ‘অত্যন্ত গোপনীয়’ নয়। যা হোক, দলীয় প্রধানের হলুদ চিঠি পেয়ে প্রাপকদের ঘুম হারাম হয়ে গেছে বলে জানা গেছে। কারও কারও রক্তচাপ এতটাই বেড়ে গেছে যে নিজেদের শিল্প-কারখানা ও ব্যবসাপ্রতিষ্ঠানে ঠিকমতো যেতে পারছেন না। হয়তো কাউকে যেতে হতে পারে চেকআপের জন্য ব্যাংকক অথবা সিঙ্গাপুরে।ইত্তেফাক–এর প্রতিবেদন থেকে জানা গেল, ওই চিঠিতে বর্তমান রাজনৈতিক পরিস্থিতি নিয়ে প্রেসিডিয়াম সদস্যরা কী ভাবছেন, তা দলের চেয়ারম্যান জানতে চেয়েছেন। ওই হলুদপত্র পাওয়ার পর থেকে চিঠিটির কী জবাব দেবেন, তা নিয়ে নেতারা ‘দ্বিধাদ্বন্দ্বে ভুগছেন’। নাম প্রকাশ না করার শর্তে, প্রতিবেদককে হলুদ চিঠির প্রাপকদের কেউ কেউ বলেছেন:‘সরকারের পক্ষে লিখবেন না বিপক্ষে লিখবেন, বিএনপির পক্ষে যায় না বিপক্ষে যায়—এমন কিছু লিখবেন কি না, আবার বাস্তব পরিস্থিতি সম্পর্কে সত্যিই নিজের মনের কথা লিখলে সেটির পরবর্তী সময়ে কোনো নেতিবাচক প্রভাব আসে কি না—এসব চিন্তায় সংশয়ে পড়েছেন। তাঁদের মন্তব্য হচ্ছে, প্রথমত, এরশাদ হঠাৎ কেন এই ধরনের প্রশ্নের লিখিত মতামত চাইলেন, সেই বিষয়ে তাঁরা অন্ধকারে; দ্বিতীয়ত, এরশাদের নিজস্ব মত সম্পর্কেও তাঁরা কিছু আঁচ করতে পারছেন না; তৃতীয়ত, লিখিত মতামত নথি হিসেবে থেকে যাবে; সেটি স্পর্শকাতর [ গোয়েন্দাদের ] কারও হাতে পড়ে কি না, যার জন্য পরবর্তী সময়ে রাজনৈতিক মাশুল দিতে হতে পারে।’চে গুয়েভারার মতো বিপ্লবী বা কোনো গেরিলা নেতা তাঁর গভীর অরণ্যের আস্তানা থেকে সংগঠনের নেতা-কর্মীর কাছে গোপনে চিঠি চালাচালি করতে পারেন। কিংবা ফিদেল কাস্ত্রোর মতো যাঁরা নিবিড় পরিচর্যা কেন্দ্রের বাইরে যেতে পারেন না, তাঁরা দলীয় নেতাদের সঙ্গে চিঠিতে যোগাযোগ রাখতে পারেন। কিন্তু গণতান্ত্রিক সংস্কৃতিতে গোপনে সহকর্মীদের মতামত লিখিতভাবে নেওয়ার নজির পৃথিবীর কোনো দেশে আছে কি না, জানা নেই। দলের প্রেসিডিয়ামের বৈঠকেই খোলামেলা আলোচনা হতে পারে। লিখিত মতামত নিয়ে কী করা হবে, সে সম্পর্কেও কেউ অবগত নন। প্রত্যেকে তাঁদের মনের কথা যদি তিন-চার পাতা করে লেখেন, তাহলে তো তা দিয়ে একুশের বইমেলায় একখানা বই প্রকাশ করা যায়। যেকোনো প্রকাশক আমাদের বই ফেলে রেখে সেই বই প্রকাশে আগ্রহী হবেন। কারণ, তাতে বাংলাদেশের রাজনৈতিক পরিস্থিতি সম্পর্কে একটি দলের এত নেতার পর্যবেক্ষণ পাওয়া যাবে। হলুদ চিঠির প্রাপকদের সমস্যা, তাঁদের উত্তর কী উদ্দেশ্যে নেতা ব্যবহার করেন, সে সম্পর্কে তাঁরা অন্ধকারে।তবে চিঠির প্রাপকেরা যে কম বুদ্ধিমান, তা মনে করার কারণ নেই। প্রতিবেদন থেকে আমরা যা জানতে পারছি তা হলো; ‘চিঠির জবাব প্রস্তুত করছেন, এ রকম এক নেতা হাসতে হাসতে ইত্তেফাককে বলেন, আমি আমার প্যাডে জবাব দেব না, সাদা কাগজে জবাব দেব। নিজের নাম লেখা থাকলেও স্বাক্ষর করব না, যাতে পরবর্তী সময়ে কিছু হলে অস্বীকার করতে পারি—সেই সুযোগ রেখে দেব।’ আরেক নেতা বলেন, ‘আমি সরকারের পক্ষে-বিপক্ষে ভারসাম্য রেখে মতামত লিখেছি। আর সত্যিকারের মনের কথা স্যারের (এরশাদের) সঙ্গে ব্যক্তিগতভাবে দেখা করে বলব, যেন পরে কোনো বিপদে না পড়ি।’নেতারা ভালো এক কেচিকলে আটকে পড়েছেন। এবং তা থেকে বাঁচতে যাঁর যাঁর মতো রণকৌশল ঠিক করছেন। তাই ‘আরেক নেতার জমা দেওয়া মতামতের ফটোকপি নিজের কাছে রেখে দিয়েছেন।’ এক নেতা মনে করেন, ‘দেশের বর্তমান রাজনৈতিক পরিস্থিতি ভয়াবহ, কোথায় এর শেষ কেউ জানে না। আগামী নির্বাচন কখন, কার অধীনে, কীভাবে হবে, তা এই মুহূর্তে বলা কঠিন।’ জাতীয় পার্টির আরেক নেতা মনে করেন, ‘ভবিষ্যতে কার সঙ্গে জোটে যাব, সেই সিদ্ধান্ত নেওয়ার সময় এখনো আসেনি।’কিন্তু আমরা তো দেখছি, দলীয় চেয়ারম্যান অব্যাহতভাবে বলছেন, জাতীয় পার্টি আগামী নির্বাচনে কারও সঙ্গে জোট বাঁধবে না। এককভাবে নির্বাচন করেই সংখ্যাগরিষ্ঠতা নিয়ে সরকার গঠন করবে। সম্ভবত তারই প্রস্তুতিতে এই হলুদপত্র। তিনি বারবার বলছেন, সরকারের জনপ্রিয়তা বলে কিছুই নেই, মানুষ জাতীয় পার্টিকে ক্ষমতায় দেখতে চায়। এর অর্থ দাঁড়ায় এই, বিএনপির ভাগ্যে কী আছে না-আছে, তার ঠিক নেই। তার কর্মকাণ্ড নয়া পল্টনের বাড়িতেই সীমাবদ্ধ থাকবে, শেরেবাংলা নগরের প্রকাণ্ড ভবনের ধারেকাছে তারা যেতে পারবে না। আওয়ামী লীগ কিছু আসন নিয়ে স্পিকারের বাঁ দিকে বসবে। জনগণের আশা-আকাঙ্ক্ষার পরিপূর্ণ বাস্তবায়ন।যেকোনো গুরুতর বিষয়ে শ্বেতপত্র প্রকাশের কথা আমরা শুনেছি। প্রেমিক-প্রেমিকার নীল প্রেমপত্র দেখেছি। এখন তার সঙ্গে বাংলাদেশে যোগ হলো রাজনীতিবিষয়ক হলুদ খামে অত্যন্ত গোপনীয় হলুদপত্র। আলোচ্য হলুদপত্রটি থেকে প্রতীয়মান হয়, বাংলাদেশের রাজনীতি এখন আর সাদা, সরল ও স্বচ্ছ নেই, তা হলুদ হয়ে গেছে। জন্ডিস হলে যেমন মানুষের চোখ ও শরীর হলুদ হয়ে যায়, বাংলাদেশের রাজনীতি আজ জন্ডিসে আক্রান্ত। আমাদের জন্মের পর জন্ম হয়েছে যে দুটি রাজনৈতিক দলের, সেই আওয়ামী লীগ ও ন্যাশনাল আওয়ামী পার্টির রাজনীতি আমরা খুব কাছে থেকে দেখেছি গত ৬০ বছরে। সব দলের নেতাদের মধ্যে মতপার্থক্য ছিল, কিন্তু অবিশ্বাস, সন্দেহ ও ষড়যন্ত্রমূলক তৎপরতা ছিল না। রাজনীতি নিয়ে আলোচনা ও সিদ্ধান্ত হতো প্রকাশ্যে, দলীয় কার্যালয়ে।রাজনীতির উদ্দেশ্য জনগণের কল্যাণে কাজ করা, মানুষের অধিকার রক্ষা করা, জীবনযাত্রার মান বাড়ানো, রাষ্ট্রে কোনো জনস্বার্থবিরোধী কাজ হচ্ছে কি না তার দিকে নজর রাখা এবং জনগণকে একটি উন্নত ভবিষ্যতের স্বপ্ন দেখানো। এসব করতে গেলে নির্যাতন-নিপীড়ন সইতে হতে পারে। তবে তা আইন অনুসারে ও প্রকাশ্যে। অত্যন্ত গোপনে ফন্দি আঁটা, নেতাদের পরস্পরের মধ্যে অবিশ্বাস ও সন্দেহ, অথবা নির্বাচনের আগে কোনো নেতার শরীরে অসুখের লেশমাত্র না থাকলেও তাঁকে জোর করে নিয়ে হাসপাতালে ভর্তি করা, জাতীয় সম্পদ ধ্বংস বা হাতছাড়া হয়ে গেলেও প্রতিবাদ না করে চুপ থাকা—এসব ভালো রাজনীতির লক্ষণ নয়। তা যে নয় তারই সাক্ষ্য হলুদ খামের ভেতর অত্যন্ত গোপনীয় হলুদপত্র।সৈয়দ আবুল মকসুদ: লেখক ও গবেষক। ইহাতে মন্তব্য প্রদান বন্ধ রয়েছে
56		কুড়িগ্রাম অফিস। ২৫ সেপ্টেম্বর ২০১৬সংবাদ: কুড়িগ্রামের রৌমারী উপজেলায় ভারতের সীমান্তরক্ষী বাহিনীর (বিএসএফ) গুলিতে বাহাউদ্দিন (২৫) নামের এক বাংলাদেশি নিহত হয়েছেন। আহত হয়েছেন আরেক বাংলাদেশি জাকির হোসেন (৩০)। গতকাল রোববার ভোরে রৌমারীর দাঁতভাঙা সীমান্তের পূর্ব ছাটকড়াইবাড়ি এলাকায় এ ঘটনা ঘটে।রাজিবগরু ব্যবসায়ীরা কিন্তু ভারত থেকে গরু চুরি করে আনেন না, টাকা দিয়েই কিনে আনেন। শুধু সামান্য কিছু টাকার কর ফাঁকি দিতে গিয়ে তাঁরা যে ভয়ংকর পথ বেছে নিচ্ছেন, তা ভদ্র সমাজে যতই নিন্দনীয় হোক না কেন, যাঁরা এ কাজ করছেন তাঁদের কাছে এটা জীবিকা মাত্র।নাম প্রকাশে অনিচ্ছুকভারতের সীমান্তরক্ষী বাহিনীর দ্বারা ইদানীং কেন সীমান্তে বাংলাদেশিরা অধিক হারে গুলিতে নিহত হচ্ছেন?মহিমএটা স্রেফ কূটনৈতিক পরিভাষা। এসব কথায় বা প্রতিবাদে সমস্যার সমাধান হবে না।ইহাতে মন্তব্য প্রদান বন্ধ রয়েছে
57		শনিবার সন্ধ্যায় যখন বিনোদ মণ্ডলকে ফোন করি, মুঠোফোনে আমার কলটি রিসিভ করেন তাঁর স্ত্রী নন্দা রানী। তাঁর কাছে জানতে পারি, বিনোদ তাঁর ছেলেদের সঙ্গে শ্মশানে গেছেন।ছেলে তিনটা; শ্মশানে যেতে হয়েছে সবচেয়ে ছোটটার জন্য। তার নাম বিপ্লব, ২২ বছরের টগবগে তরুণ, আগের দিন দুপুরে সে মারা গেছে। ঢাকা মেডিকেল কলেজ হাসপাতালের নিউরোসার্জারি বিভাগে চিকিৎসাধীন অবস্থায়। কিন্তু তার মারা যাওয়ার কথা ছিল না; চিকিৎসকেরা বরং উল্টো কথাই বলেছিলেন: তাকে শনিবারেই ছুটি দিয়ে দেওয়া হবে। মা পরিষ্কার শার্ট-প্যান্ট নিয়ে হাসপাতালে গিয়েছিলেন বাড়ি ফেরার সময় বিপ্লব পরবে বলে।কিন্তু শনিবার সন্ধ্যায়, বাড়ি থেকে তিন মাইল দূরের এক শ্মশানে বিপ্লবকে পোড়াতে নিয়ে যাওয়া হয়েছে যখন, আমার মুঠোফোনে নন্দা রানীর কণ্ঠস্বর এমন অসহায়, ক্লান্ত ও বিহ্বল শোনায় যে আমার মনে হয়, তাঁকে আর কোনো প্রশ্ন জিজ্ঞাসা করার অর্থ হবে সদ্য সন্তানহারা এক মায়ের শোকার্ত স্নায়ুকে পীড়ন করা।পরদিন সকাল সাড়ে নয়টায় সশরীরে গিয়ে উপস্থিত হই কেরানীগঞ্জের ‘মধ্যের চর’ গ্রামে, যেখানে বিপ্লবকে সবাই চেনে। আমি তার নাম উচ্চারণ করার সঙ্গে সঙ্গে লোকজন তার বাবা ও ভাইদের নাম বলে, আঙুল দিয়ে দেখিয়ে দেয় তাদের বাড়ি; একজন সাদরে পথ দেখিয়ে নিয়ে চলে সেদিকে। পথেই দেখা হলো বিপ্লবের কাকা, বাবা, ভাই মিন্টু মণ্ডলের সঙ্গে। তাঁরা আমাকে সাদরে নিয়ে চললেন তাঁদের বাড়ির দিকে।একটা টিনের ঘরের পাশে দুটি ইটের ঘর, একচিলতে আঙিনার বেলেমাটি বৃষ্টিতে ভেজা; আঙিনার কিনারায় কিছু গাছপালা। এটা বিপ্লবদের বাড়ি; এখন বিপ্লবশূন্য।কিছুক্ষণের মধ্যেই আঙিনা ভরে উঠল। বিপ্লবের মা আমার সামনে কাঠের একটা টুলের ওপর বসে ফ্যাল ফ্যাল করে চেয়ে রইলেন আমার মুখের দিকে। শুকনো মুখ, শূন্য দৃষ্টি। নির্বাক। কথা বলতে শুরু করল অন্যরা। কথা মানে অভিযোগ: হাসপাতালে বিপ্লবকে মেরে ফেলা হয়েছে।কেরানীগঞ্জের মধ্যের চর গ্রামের ৫৬ বছর বয়সী কাঠমিস্ত্রি বিনোদ মণ্ডল ও ৪৯ বছর বয়সী গৃহবধূ নন্দা রানীর বাড়িতে রোববার সকালে ঘণ্টা খানেক থেকে, আঙিনাভর্তি লোকজনের এলোমেলো কথাবার্তা শুনে এবং নিজে কিছু প্রশ্ন জিজ্ঞাসা করে আমি যা জানতে পেলাম, তা সংক্ষেপে এই:তাঁদের তিন ছেলের মধ্যে সবচেয়ে ছোটটি, বিপ্লব মণ্ডল, আগের রোববার (১৮ সেপ্টেম্বর) তার সমবয়সী জ্যাঠাতো ভাই হৃদয় ও মামাতো ভাই শোভনের সঙ্গে মোটরসাইকেলে যাচ্ছিল। মোটরসাইকেল চালাচ্ছিল হৃদয়, তার পেছনে শোভন, সবার পেছনে ছিল বিপ্লব। একপর্যায়ে মোটরসাইকেল পিছলে পড়ে গেলে চালক হৃদয়ের হাত ভেঙে যায়, শোভন কোনো আঘাত পায় না, কিন্তু বিপ্লবের মাথায় আঘাত লাগলে সে সংজ্ঞা হারিয়ে ফেলে। তাকে দ্রুত নিয়ে যাওয়া হয় ঢাকা মেডিকেল কলেজ হাসপাতালে। তার মাথার সিটি স্ক্যানসহ বিভিন্ন পরীক্ষা-নিরীক্ষা করা হয়। সিটি স্ক্যানের রিপোর্ট দেখে চিকিৎসক বিপ্লবের বড় ভাই মিন্টু মণ্ডলকে বলেন, বিপ্লবের জখম গুরুতর নয়। তিন-চার দিনের মধ্যেই সে কথা বলবে।মিন্টু আমাকে বলেন, তিন দিন পরে বিপ্লবের সংজ্ঞা সত্যিই ফিরে আসে। সে কথা বলা শুরু করে। স্বজনদের চিনতে পারে। তবে সে বেশি কথা বলত না। বৃহস্পতিবার নাগাদ তার অবস্থার আরও উন্নতি হয়, চিকিৎসকেরা তার স্বজনদের বলেন, শনিবার বিপ্লবকে ছুটি দেওয়া হবে। বাড়িতে থেকে নিয়মিত ওষুধ সেবন করলে সে সম্পূর্ণভাবে সেরে উঠবে।বিপ্লবের মা ও বড় ভাই আমাকে বলেন, শুক্রবার সকালে বিপ্লবের অবস্থা আরও ভালো হয়। সে হাসপাতালের বারান্দায় হাঁটাহাঁটি করে। তারপর একসময় বাইরে যেতে চায়; তাকে নিয়ে যাওয়া হয় কেন্দ্রীয় শহীদ মিনারের কাছাকাছি খোলা জায়গায়, সেখানে সে কিছুক্ষণ হাঁটাহাঁটি করে। কখন ছুটি পাবে, কখন বাড়ি যাবে—এ রকম কথা সে বলে।কিন্তু সেদিন বেলা দেড়টার পর মিন্টু দেখতে পান, বিপ্লব ঘুমাচ্ছে, কিন্তু তার গলার ভেতরে অস্বাভাবিক রকমের শব্দ হচ্ছে। মিন্টুর মনে হয়, বিপ্লবের শ্বাসকষ্ট হচ্ছে। মিন্টু সে সময় কর্তব্যরত চিকিৎসকের কাছে ছুটে গিয়ে বিপ্লবের অবস্থার কথা জানান এবং তাঁকে বারবার অনুরোধ করেন বিপ্লবের কাছে গিয়ে তাকে দেখতে। কিন্তু মিন্টুর ভাষ্য, কর্তব্যরত চিকিৎসক বিপ্লবকে দেখতে যান না, তার বদলে এক টুকরো কাগজে একটা ওষুধের নাম লিখে দিয়ে মিন্টুকে বলেন ওষুধটি তাড়াতাড়ি কিনে আনতে। মিন্টু হাসপাতালের বাইরের এক দোকান থেকে ওষুধটি, মিন্টুর বর্ণনায় ‘ইনজেকশন’, কিনে আনেন। নার্স সেই ‘ইনজেকশন’ রোগীর শরীরে প্রয়োগ করার জন্য নির্দেশ দেন সুমন নামের এক ‘ওয়ার্ডবয়’কে, যাঁকে মিন্টু পরিষ্কার-পরিচ্ছন্নতার কাজ করতে দেখেছেন। মিন্টু প্রতিবাদ করলে নার্স তাঁকে বলেন, এই কাজ সুমন সব সময় করে, সে এটা ভালো পারে।সুমন মিন্টুর কিনে আনা অ্যাম্পুলের ঠোঁট ভেঙে নেবুলাইজারে ওষুধ ঢেলে নেবুলাইজারের মাস্ক বিপ্লবের নাকমুখে ধরেন। কিছুক্ষণ পর মিন্টু দেখতে পান, বিপ্লবের বুক-পেট ওঠানামা করছে না; তার দেহ নিথর হয়ে গেছে। বিপ্লবের মুখ থেকে নেবুলাইজার সরানো হয়; মিন্টু ও তার সঙ্গী স্বজনেরা ভয়ার্ত চিৎকার শুরু করেন, এক চিকিৎসক এসে বিপ্লবের নাড়ি ইত্যাদি দেখেন, মিন্টুদের জিজ্ঞাসার উত্তর না দিয়ে ঝট করে সরে পড়েন, সেই নার্সও কোথায় হাওয়া হয়ে যান। মিন্টু ও তাঁর সঙ্গী অন্য স্বজনেরা পাকড়াও করেন ওয়ার্ডবয় সুমনকে।তারপর বিপ্লবের মৃতদেহ নিয়ে হাসপাতালের লোকজন ও আনসার বাহিনীর সদস্যদের টানাহেঁচড়া, ধস্তাধস্তির বিবরণ দেন মিন্টু ও সে সময় তাঁর সঙ্গে হাসপাতালে ছিলেন এমন আরও দুই-তিনজন। পরদিন শনিবারের সংবাদপত্রে খবর বেরোল: ‘চিকিৎসা দিলেন ওয়ার্ডবয়, মারা গেল রোগী’। ওয়ার্ডবয় সুমন গ্রেপ্তার, শাহবাগ থানার হেফাজতে।রোববার তদন্ত কমিটি গঠন, তদন্ত কমিটির প্রতিবেদন জমা দেওয়ার জন্য ১০ দিন সময় বেঁধে দেওয়া, ইত্যাদি।মধ্যের চর গ্রামে বিপ্লবের স্বজনদের কাছ থেকে বিদায় নিয়ে ঢাকা মেডিকেল কলেজ হাসপাতালে পৌঁছালাম বেলা একটায়। বিপ্লবের চিকিৎসার দায়িত্বে ছিলেন যেসব চিকিৎসক ও নার্স, তাঁদের খুঁজে হয়রান হলাম। বেলা তিনটায় পেলাম নিউরোসার্জারি বিভাগের সহযোগী অধ্যাপক অসিত চন্দ্র সরকারকে। তাঁর কাছে জানতে চাইলাম, বিপ্লব মণ্ডল কেন ও কীভাবে মারা গেছে।তিনি আমাকে বললেন, বিপ্লবের হেড ইনজুরি গুরুতর ছিল না। তার ব্রেইনের সামান্য অংশের ‘কনটুশন’ হয়েছিল, মানে একটুখানি থেঁতলে গিয়েছিল। হেড ইনজুরির রোগীদের মধ্যে সে ছিল ‘অস্ত্রোপচারের প্রয়োজন নেই’ শ্রেণির রোগী। তার অবস্থার দ্রুত উন্নতি হচ্ছিল, তাকে শনিবার ছুটি দিয়ে দেওয়ার কথা ছিল।তাহলে শুক্রবার দুপুরে সে মারা গেল কেন?ডা. অসিত চন্দ্র সরকার বললেন, হেড ইনজুরির কোনো ভালো রোগীর যদি হঠাৎ শ্বাসকষ্ট হয়, তার সম্ভাব্য কারণগুলো খুঁজতে হয়। বিপ্লবের পোস্টমর্টেম হয়েছে, রিপোর্ট এখনো আসেনি। জানি না, সেখানে তার মৃত্যুর কী কারণ পাওয়া যাবে। তবে আমাদের প্রাথমিক অনুমান (ইনফারেন্স): যেহেতু মস্তিষ্কে আঘাত পেলে রোগীর খাবার গেলার ক্ষমতা কমে যায়, মুখমণ্ডলের ভেতরের, গলনালি, খাদ্যনালি, শ্বাসনালি ইত্যাদির আশপাশের রিফ্লেকস দুর্বল হয়, তাই আমাদের সংশয়, বিপ্লবের শ্বাসনালিতে খাবার ঢুকে গিয়েছিল কি না। নেবুলাইজ করার কারণে রোগী মারা যায় না। কিন্তু সুমনের মতো ওয়ার্ডবয়রাই নেবুলাইজ করেন। তাতে রোগী মারা যায় না।কিন্তু নেবুলাইজ করা কি ওয়ার্ডবয়ের কাজ?আমার এই প্রশ্নের উত্তরে ডা. অসিত চন্দ্র বলেন, না। সেটা নার্সদের কাজ। কিন্তু বাস্তবে নার্সদের পক্ষে এটা করা সম্ভব  হয় না। রোগীর সংখ্যা অত্যধিক, নার্সের সংখ্যা খুবই কম। একজন নার্স একজন রোগীর মুখে ১০ থেকে ১২ মিনিট ধরে নেবুলাইজার ধরে রাখবেন, বাস্তবে এটা এই হাসপাতালে ঘটে না, ঘটা সম্ভব নয়।প্রশ্ন করে জানতে পেলাম, বিপ্লবের শ্বাসকষ্ট শুরু হওয়ার পর ডা. অসিত চন্দ্র বিপ্লবকে দেখেননি, কারণ সেদিন ছিল শুক্রবার, তাঁর ডিউটি ছিল না।আসলে সরকারি হাসপাতালগুলোতে শুক্রবার এক অতি বিপজ্জনক দিন। সাপ্তাহিক ছুটির দিন বলে সেদিন সরকারি হাসপাতালগুলোতে অভিজ্ঞ ও উঁচু পদের চিকিৎ​সকদের ডিউটি থাকে না। জরুরি ভিত্তিতে ‘অন–কল’ দায়িত্ব পালনের নিয়ম আছে বটে, কিন্তু সে নিয়ম পালিত হয় কমই। দরিদ্র, প্রভাব–প্রতিপত্তিহীন রোগীদের স্বজনেরা হাসপাতালে কর্তব্যরত চিকিৎসকদের কক্ষে গিয়ে ধরনা দিয়েও যেখানে রোগীর বিছানার পাশে চিকিৎ​সককে হাজির করতে ব্যর্থ হন, সেখানে আরও বড় চিকিৎ​সককে ছুটির দিনে বাসা থেকে ডেকে আনা কি বাস্তবে সম্ভব?​বিপ্লবের চরম দুর্ভাগ্য, হঠাৎ তার শ্বাসকষ্ট শুরু হয়েছিল শুক্রবার দুপুরবেলা, যখন একজন মেডিকেল অফিসার ছাড়া ওই বিভাগের ওই ওয়ার্ডে আর কোনো চিকিৎসক ছিলেন না। তা ছাড়া ওই সময়টি ছিল ডিউটি ডাক্তারের (মেডিকেল অফিসার) শিফট পরিবর্তনের। বিপ্লবের শ্বাসকষ্ট শুরু হওয়ার সঙ্গে সঙ্গে প্রয়োজন ছিল তার মাথার সিটি স্ক্যান করার। এ কথা আমাকে বললেন ডা. অসিত চন্দ্র। বিপ্লবের শ্বাসকষ্ট কেন হচ্ছিল, সেটা শনাক্ত করাই ছিল তাৎক্ষণিক কাজ। কারণ শনাক্ত করে সেই কারণ দূর করার চিকিৎসা দেওয়ার প্রয়োজন ছিল। ডা. অসিত আরও জানান, হাসপাতালের সিটি স্ক্যানার অকেজো হয়ে আছে দুই মাস ধরে।বিপ্লবের মৃত্যুর কারণ নিশ্চিতভাবে জানা যাবে কি না, আমরা জানি না। তদন্ত কমিটি ১০ দিন ধরে কী তদন্ত করবে তা–ও আমাদের জানা নেই। কিন্তু তার এই মৃত্যুর মধ্য দিয়ে ঢাকা মেডিকেল কলেজ হাসপাতালের, সম্ভবত দেশের সব সরকারি হাসপাতালেরই, চিকিৎসা ও সেবা-শুশ্রূষাব্যবস্থার কিছু গুরুতর সিস্টেমিক ঘাটতি মর্মান্তিকভাবে স্পষ্ট হয়ে উঠল।রোগীর তুলনায় চিকিৎসক, নার্স, শয্যা, পরিচ্ছন্নতাকর্মী ইত্যাদির অস্বাভাবিক রকমের ঘাটতি, শুক্রবার বা ছুটির দিনগুলোতে চিকিৎ​সকদের দায়িত্ব বণ্টনে বিপজ্জনক অসংগতি, বিশেষজ্ঞ চিকিৎসকদের ‘অন-কল’ দায়িত্ব পালনের নিয়ম মেনে চলায় ঢিলেঢালা সংস্কৃতি, রোগনির্ণয়ের যন্ত্রপাতির ঘাটতি, সেগুলোর যথাযথ রক্ষণাবেক্ষণের অভাব—সমস্যার এই তালিকা আরও অনেক লম্বা হতে পারে। সরকারি হাসপাতালগুলোর ব্যবস্থাপক ও চিকিৎ​সকেরাসহ সংশ্লিষ্ট সবাই এ সমস্যাগুলোর কথা জানেন। এবং সম্ভবত মনে করেন, এ রকম বাস্তবতায় যেটুকু ​চিকিৎ​সাসেবা দেওয়া সম্ভব, তা তাঁরা দিচ্ছেন।কিন্তু বিপ্লব মণ্ডলের স্বজন ও মধ্যের চর গ্রামের লোকেরা ভাবছেন, ঢাকা মেডিকেল কলেজ হাসপাতাল তঁাদের ছেলেটিকে মেরে ফেলেছে।মশিউল আলম: সাংবাদিক ও সাহিত্যিক।mashiul.alam@gmail.com ইহাতে মন্তব্য প্রদান বন্ধ রয়েছে
58		চারপাশে একই ঘটনা যখন একের পর এক ঘটতে থাকে, তখন তা এড়ানো যায় না। বিশেষ করে আতঙ্কজনক ঘটনা। শয়নে-স্বপনে-জাগরণে তা শিকারি প্রাণীর মতো ধাওয়া করে। যেমন সাম্প্রতিক সময়ের সড়ক দুর্ঘটনা। দুঃসংবাদ একজন সংবাদকর্মীর দৈনন্দিন কাজের অনুষঙ্গ, ঠিক আছে। কিন্তু কাজের শুরু আর শেষে যদি তা হামলে পড়ে, তাহলে একটা অস্বস্তি ভর করে।গত শুক্রবার দুপুরে অফিসে কাজ করছি। এ সময় এল রবিউল আউয়াল নামের ১০ বছরের একটি শিশুর মর্মান্তিক বিদায়ের খবর। কারওয়ান বাজার এলাকার মসজিদে জুমার নামাজ আদায় করে বাসায় ফিরছিল সে। কাজী নজরুল ইসলাম অ্যাভিনিউয়ের সড়ক পার হওয়ার সময় দ্রুতগামী বাসচাপায় সে মারা যায়। যে মা অধীর হয়ে শিশু রবিউলের জন্য অপেক্ষা করছিলেন, হৃদয়চেরা খবর পেয়ে তিনি ঘটনাস্থলে ছুটে গেলেন। রাস্তার পাশে বসে বিলাপ করতে লাগলেন। সে বিলাপে স্তব্ধ আশপাশের মানুষ। পরদিন শনিবার সকালে এসেই শুনি থেমে থাকা যাত্রীবাহী একটি বাসকে পেছন থেকে কাভার্ড ভ্যানের আঘাত করার ঘটনা। মীরসরাইয়ে ঢাকা-চট্টগ্রাম মহাসড়কে ঘটা এ দুর্ঘটনায় পাঁচজন নিহত হন।সড়ক দুর্ঘটনা সারা দেশে যেন মহামারি আকারে ছড়িয়ে পড়েছে। সড়কগুলোতে যেন যাত্রী ও পথচারীদের মড়ক লেগেছে। ছোট শিশুরা মুড়ি খেতে গিয়ে হঠাৎ খেয়ালের বশে যেমন মুঠি ভরে খানিকটা ছিটিয়ে দেয়, দুর্ঘটনাগুলোও যেন তেমনি ছেলেখেলার বিষয়। পটাপট মানুষ মরছে, আপনজনেরা বুক চাপড়ে আহাজারি করছেন, কিছু মানুষ এ নিয়ে আফসোস করছে, কিছু বিবৃতি আর জ্বালাময়ী বক্তৃতা দেওয়া হচ্ছে, তারপর আবার সেই একই ঘটনার পুনরাবৃত্তি।রাতে নিজের ঘরে ঘুমিয়ে থাকারও জো নেই। সেখানে হানা দিচ্ছে ঘাতক বাস। মা-বাবার স্নেহের বাঁধন ছিন্ন করে এতিম করে দিচ্ছে শিশুসন্তানদের। বাংলাদেশ যাত্রী কল্যাণ সমিতির এক প্রতিবেদনের তথ্য হচ্ছে, এবারের ঈদযাত্রায় দুর্ঘটনায় ২৬৫ জনের প্রাণহানি ঘটেছে। এর মধ্যে ৯২ শতাংশ হচ্ছে সড়ক দুর্ঘটনা। গত ২২ সেপ্টেম্বর প্রথম আলোতে এ-সংক্রান্ত প্রতিবেদন প্রকাশিত হয়। এরপরও কিন্তু বেশ কয়েকটি দুর্ঘটনা ঘটেছে, যার মধ্যে উল্লিখিত দুর্ঘটনা দুটি রয়েছে। গতকাল রোববার জাতীয় সংসদে সড়ক পরিবহন ও সেতুমন্ত্রী ওয়ায়দুল কাদের নিজেই বলেছেন এবারের ঈদুল আজহায় সড়ক দুর্ঘটনায় ১৫৩ জন মারা গেছেন। এ ঘটনাকে ‘পাখির মতো’ মারা যাওয়ার সঙ্গে তুলনা করেন তিনি।সড়ক দুর্ঘটনার কারণ নিয়ে বিজ্ঞজনেরা এর মধ্যে অনেক কথা বলেছেন। সড়কগুলোর বেহাল অবস্থা, দেরি করে গাড়ি ছেড়ে গন্তব্যে যেতে চালকের তাড়াহুড়া, যাত্রীদের তাগিদ, সড়কে বিপজ্জনক অবস্থায় চালককে গাড়ি নিয়ে প্রতিযোগিতা, পরস্পরকে টপকানোর অসহিষ্ণুতা ইত্যাদি কারণকে সড়ক দুর্ঘটনার জন্য দায়ী করা হয়। দেশের অনেক সড়কেরই এখন খুব দুরবস্থা। যেসব সড়কে পিচ-পাথর উঠে গেছে, বর্ষায় বৃষ্টির দাপটে সেগুলো আরও বেশি খানাখন্দে ভরে গেছে। আজ সোমবার প্রথম আলোয় প্রকাশিত কুষ্টিয়া-ঝিনাইদহ মহাসড়কের ছবি বলে দেয়, যানবাহন চলাচলে এটি কতটা দুর্ভোগের আর কতটা বিপজ্জনক। এমন সড়ক ছড়িয়ে আছে সারা দেশেই। তবে অনেক ক্ষেত্রে চালক, পথচারী আর যাত্রীদের অসহিষ্ণুতা সড়ক দুর্ঘটনা অনুঘটক হিসেবে কাজ করে।শুক্রবার শিশু রবিউল নিহত হওয়ার ঘটনার কথা এখানে উল্লেখ করা যায়। এটি নিঃসন্দেহে একটি মর্মান্তিক ঘটনা। তার আপনজনেরা যত দিন বেঁচে থাকবেন, সরবে বা নীরবে এই শিশুর স্মৃতি হাতড়ে অবর্ণনীয় বেদনায় পুড়বেন। রবিউলের ছোট ছোট আবদার, ব্যবহৃত ছোট ছোট জিনিস মা-বাবার মনের নিভৃত কোণে তুষের আগুনের মতো জ্বলবে। কিন্তু এই রবিউল যদি একটু ঘুরে ঘটনাস্থলের অদূরে থাকা সুন্দর একটি পাতালপথ (আন্ডারপাস) ব্যবহার করত, তাহলে হয়তো ওই হৃদয়বিদারক ঘটনা ঘটত না। এখানে ঘুরেফিরে সেই ধৈর্যের বিষয়টিই আসে। মৃত্যুর ওপর কারও হাত নেই। এটি অবশ্যম্ভাবী। কিন্তু সতর্ক থাকলে দুর্ঘটনা তো এড়ানো যায়। এখানে রবিউলের দোষ দেওয়া যায় না। ধৈর্যের সঙ্গে নিয়ম মেনে চলা একটি চর্চার বিষয়, যা শৈশব থেকে পরিবার ও পারিপার্শ্বিক পরিবেশের মাধ্যমে মানুষের মধ্যে বিকাশ ঘটে। শিশুরা যখন দেখে যে বড়রাই নিয়ম মানছে না, পদচারী-সেতু বা পাতালপথ ব্যবহার না করে ঝুঁকি নিয়েই শর্টকাটে রাস্তা পার হচ্ছে, তখন সেও একই কাজ রপ্ত করতে শিখবে। ব্যস্ত সড়কে সবেগে যানবাহন চলাচল করছে, এর মধ্যেই পদচারী-সেতু এড়িয়ে রাস্তা পার হওয়ার ঘটনা হরহামেশাই ঘটছে। অনেক শিক্ষিত ও জ্ঞানী মানুষও ছোট ছোট শিশু নিয়ে এভাবে সড়ক পার হন। এ ব্যাপারে প্রশ্ন তুললে কেউ বিষয়টাকে হালকা করার জন্য বলেন, ‘আরে ভাই, বাদ দিন।’ কেউ হাত তুলে বলেন, ‘দেখেছেন ওভারব্রিজটা কত দূরে !’ কেউ আবার বলেন, ‘হকারদের উৎপাতে ওটায় ওঠার জো আছে!’ তা তিনি যে কারণই দেখান না কেন, পদচারী-সেতুতে তো আর প্রাণ খোয়ানোর মতো ঝুঁকি নেই। এখানেও ধৈর্য ও সহিষ্ণুতার বড় অভাব। একটুখানি ধৈর্য ধরলে, পদচারী-সেতুতে ওঠার একটুখানি মানসিকতা থাকলেই কিন্তু এ সমস্যার সমাধান সম্ভব।সড়ক-মহাসড়কে চালক ও যাত্রীদের ধৈর্য ও অসহিষ্ণুতাও অনেক বিপত্তির কারণ ঘটায়। কোনো কোনো ক্ষেত্রে যাত্রীদের চাপে চালক দ্রুত গাড়ি চালান। তবে সে ঘটনা তুলনামূলকভাবে কম। বেশির ভাগ ক্ষেত্রে চালকের মধ্যে প্রতিযোগিতামূলক মনোভাব থাকে। জ্যামে আটকে পড়া অনেক চালক একপর্যায়ে অধৈর্য হয়ে গাড়িতে সর্বোচ্চ গতি তোলেন। এখানে আবার একটি বড় প্রশ্ন হচ্ছে, চালক কারা?ইউরোপ-আমেরিকার দেশগুলোতে চালক হওয়া সহজ কথা নয়। প্রথম আলোর লন্ডন প্রতিনিধি তবারুকুল ইসলাম জানান, যুক্তরাজ্যে চালক ও যানবাহনের লাইসেন্স প্রদানের কাজটি করে থাকে ‘ড্রাইভার অ্যান্ড ভেহিকল লাইসেন্সিং অথোরিটি (ডিভিএলএ)’। দুর্ঘটনা প্রতিরোধে লাইসেন্স প্রদানপ্রক্রিয়ায় যেমন কড়া বিধিবিধান রয়েছে, তেমনি সড়কে আছে কড়া নজরদারির ব্যবস্থা।যুক্তরাজ্যে গাড়ি চালানোর প্রশিক্ষণ নেওয়ার জন্যও একটি প্রভিশনাল লাইসেন্স নিতে হয়। তারপর অনুমোদনপ্রাপ্ত প্রশিক্ষকের অধীনে প্রশিক্ষণ নিতে হয়। তবে গাড়ি চালানোর ব্যবহারিক পরীক্ষায় যাওয়ার আগে তত্ত্বীয় পরীক্ষায় উতরাতে হয়। এতে গাড়ি চালানোর নিয়মকানুন, রাস্তায় বিভিন্ন নির্দেশনা ও সংকেতের অর্থ, পার্কিং আইন, গাড়ি চালানোর ক্ষেত্রে সম্ভাব্য অপরাধ ও এসবের সাজা, গাড়ির মেরামত ও রক্ষণাবেক্ষণসহ মনস্তাত্ত্বিক বিভিন্ন পরিস্থিতি নিয়ে প্রশ্ন থাকে। ৮৬ শতাংশ নম্বর পেলেই কেবল পাস মেলে। তত্ত্বীয় পরীক্ষায় পাস করার দুই বছরের মধ্যে ব্যবহারিক পরীক্ষায় পাস করতে হয়। অন্যথায় আবার সেই তত্ত্বীয় ও ব্যবহারিক পরীক্ষা।গাড়িতে মোবাইল ফোন ব্যবহার নিষিদ্ধ করেও কড়া আইন রয়েছে। গাড়ি চালানোর সময় হাতে মোবাইল ফোন থাকা অবস্থায় ধরা পড়লে ১০০ পাউন্ড জরিমানা। ২০১৭ সাল থেকে এই জরিমানা দ্বিগুণ হবে। যুক্তরাজ্যে প্রতিটি দুর্ঘটনায় ক্ষতিগ্রস্ত ব্যক্তির ক্ষতিপূরণ পাওয়ার বিষয়টি নিশ্চিত।সুইডেনপ্রবাসী বন্ধু বাবুল সিরাজী জানান, সে দেশে পাঁচ থেকে ছয়বার পরীক্ষা দেওয়ার পর তবেই একজন চালকের গাড়ির চালনার লাইসেন্স মেলে। আর কয়েক বছর ধরে ব্যক্তিগত গাড়ি বা এ ধরনের যানবাহন চালানোর অভিজ্ঞতা না হলে বাস, ট্রাক ও লরির মতো ভারী যান চালানোর অনুমতি মেলে না। ভারী যানবাহন চালানোর বেলায়ও আলাদা পরীক্ষা দিতে হয়। একজন চালকের জন্য আট ঘণ্টা বিশ্রামসহ অন্যান্য বাধ্যতামূলক বিধি রয়েছে। গাড়ি চালনার সময় দুর্ঘটনার ধরন বুঝে রয়েছে ছোট-বড় শাস্তি। এত দূর যাই কেন, আমাদের প্রতিবেশী দেশ ভারতেও গাড়ি চালনার নিয়মকানুন কঠিন। দুর্ঘটনার ধরন বুঝে গুরুদণ্ডও দেওয়া হয়।আমাদের দেশে একের পর এক দুর্ঘটনা ঘটে ঠিকই, দায়ী চালকেরা আইনের ফাঁকফোকর গলে পার হয়ে যান। ক্ষতিগ্রস্ত মানুষ বেশির ভাগই কোনো ক্ষতিপূরণ পায় না। চালক নিয়োগেও বেশির ভাগ বিধিবদ্ধ নিয়ম মেনে চলা হয় না। দেখা যায়, বাস-ট্রাকের সহকারীরা ‘ওস্তাদের’ চালনা দেখে দেখেই একসময় চালক হয়ে গেছেন। একসময় লাইসেন্সও পেয়ে গেছেন। ধৈর্য বা সহনশীলতা কিংবা মানসিকতা যাচাইয়ের মতো পরীক্ষার বালাই তাঁর জন্য নেই। দূরপাল্লার বাসে কিছু চালক গাড়ি চালাতে চালাতে মোবাইল ফোন কানে লাগিয়ে দীর্ঘ সময় কথা বলেন। এক হাতে থাকে স্টিয়ারিং হুইল। আতঙ্কিত যাত্রীরা চেঁচিয়ে মরলেও তিনি কান দেন না। এটাও কিন্তু একধরনের মানসিক নির্যাতন। এখানে সরকারকে ধন্যবাদ দিতে হয় যে মহাসড়কে চালকদের সর্বোচ্চ গতিসীমা ঘণ্টায় ৮০ কিলোমিটারে সীমাবদ্ধ রাখতে বলা হয়েছে।হতাশ মানুষের জীবন ভবিষ্যৎনির্ভর। গ্রামের মানুষ এক মৌসুমে ভালো ফসল না পেলে পরবর্তী মৌসুমের অপেক্ষায় দিন গোনে। শহরের সাধারণ মানুষ আগামী দিনের সুতায় অপূর্ণ স্বপ্নের জাল বোনে। আমরাও এমন অদূর ভবিষ্যতের স্বপ্ন দেখতে পারি, যখন সড়ক দুর্ঘটনা পরিস্থিতির ব্যাপক উন্নতি হবে। ভূপেন হাজারিকা গেয়েছেন, ‘মানুষ মানুষের জন্যে, জীবন জীবনের জন্যে, একটু সহানুভূতি কি মানুষ পেতে পারে না, ও বন্ধু...’। এর সঙ্গে চালক, পথচারী ও যাত্রীদের উদ্দেশে যোগ করা যায়, একটু ধৈর্য কি ধরা যায় না, ও বন্ধু!শরিফুল ইসলাম ভূঁইয়া: সাংবাদিকsharifrari@gmail.comইহাতে মন্তব্য প্রদান বন্ধ রয়েছে
59		শিক্ষক হিসেবে আরও অনেকের মতো এ রকম ছাত্রছাত্রীর অভিজ্ঞতা আমারও আছে—অনেক ক্লাস নেওয়ার পরও যাদের কথা শুনে বা পরীক্ষার খাতা দেখে হতভম্ব হয়ে ভাবি, কী ক্লাস নিলাম এত দিন? বোঝা যায় ক্লাসের সময় তার মন অন্য কোথাও ছিল। হয়তো অমনোযোগী, হয়তো এসব পড়ায় মন বসাতে পারে না, হয়তো এ বিষয়টাই ভালো লাগে না বা হয়তো ফাঁকি দিতে আনন্দ পায়। অভিজ্ঞতা থেকে দেখি, চেষ্টা করলে, শ্রম দিলে এ রকম শিক্ষার্থীর মনের টানও ঠিক করা সম্ভব, দেখেছি একই শিক্ষার্থী পরে আনন্দ নিয়ে পড়ছে, বোঝার চেষ্টা করছে। কিন্তু একটা জায়গায় এসে সত্যি নাচার হয়ে যাই। কেউ যদি বুঝতে না চায়, যদি পণ করে কোনোভাবেই বুঝবে না, না বোঝায় যদি তার স্বার্থ থাকে, কিংবা যদি কারও কাছে মাথা বন্ধক দেওয়া থাকে যাতে মাথায় পূর্বনির্ধারিত প্রোগ্রাম ছাড়া আর কিছু ঢোকানো সম্ভব না, তাহলে তাকে নিয়ে কী করা যায়?সুন্দরবনবিনাশী রামপাল বিদ্যুৎকেন্দ্র নিয়ে সরকার, কোম্পানির ভাড়াটে প্রচারক বাহিনী আর অন্ধ স্তাবকদের এই দশা। হাজার বার বৈজ্ঞানিক তথ্য-উপাত্ত, ব্যাখ্যা-বিশ্লেষণ হাজির করলেও তারা একই কথাই বলতে থাকে। কারণটা মুহিত সাহেবের কথা থেকেই হয়তো স্পষ্ট হয়। তিনি বলেছিলেন, ‘ÿক্ষতি হবে, তবুও এটা আমাদের করতেই হবে।’ কেন করতে হবে? যে ক্ষতি অপূরণীয়, যে ক্ষতি শুধু সুন্দরবনকে শেষ করবে না, পুরো দেশকে অরক্ষিত করবে, যে ক্ষতি ৩৫ থেকে ৪০ লাখ মানুষের কর্মসংস্থান নষ্ট করবে, তাদের বানাবে পরিবেশগত উদ্বাস্তু, যে ক্ষতি প্রতিটি প্রাকৃতিক দুর্যোগে প্রায় চার কোটি মানুষকে ঝুঁকির মুখে ঠেলে দেবে, সেই কাজ সরকারকে কেন করতেই হবে? মুক্তিযুদ্ধের চেতনার কথা বলে এ রকম জনধ্বংসী বন-নদীবিনাশী প্রকল্প মুক্তিযুদ্ধের মানুষ মানবে কেন?মানে না, মানবে না বলেই এই মহাপ্রাণের বিপদে জেগে উঠেছে সর্বস্তরের মানুষ। শুধু দেশের ভেতরে নয়, দেশের বাইরে প্রবাসে যাঁরা আছেন তাঁরাও এখন সোচ্চার। যার যা আছে তা-ই নিয়ে সুন্দরবন রক্ষার আন্দোলনে যুক্ত হয়েছে জানা-অজানা অসংখ্য মানুষ। শিশুরা ছবি আঁকছে, গান গাইছে, ছবি আঁকছে তরুণ শিল্পীরা, নতুন নাটক তৈরি হচ্ছে, নাট্যকর্মীরা নাটক নিয়ে ঘুরছে পথে পথে, গানের শিল্পীরা নতুন নতুন গান লিখছে, সুর দিচ্ছে, নতুন শিল্পীও তৈরি হচ্ছে, ভিডিও বার্তা আসছে, তথ্যচিত্র তৈরি হচ্ছে, লেখক-বিজ্ঞানী-বিশেষজ্ঞরা কাজ করছেন, নতুন বিশেষজ্ঞ তৈরি হচ্ছে। আর মিছিল, সভা-সমাবেশ তো আছেই। এ এক অভূতপূর্ব জোয়ার। প্রাণের টানে, যুক্তির জোরে, নৈতিকতার সাহসে, তারুণ্যের জোয়ারে তৈরি হচ্ছে একের পর এক ডাক।অনেক দামে কেনা কোম্পানিমুখী প্রচারকদের প্রচারণার জবাবে কত তরুণ যে কতভাবে শ্রম ও সময় দিচ্ছে, তার সংখ্যাও আমার পক্ষে বলা সম্ভব নয়। এসব তৎপরতায় যারা নিয়োজিত তাদের কেউ নিয়োগ দেয়নি, তাদের কাজের সময় কেউ বেঁধে দিতে পারে না, তাদের খাওয়ার ঠিক নেই, ঘুমানোর ঠিক নেই। এদের প্রায় সবাই তরুণ। প্রতিষ্ঠিত অনেক ব্যক্তির নীরবতা, ভীরুতা এখন দৃষ্টিকটু; সুবিধার সন্ধান করতে গিয়ে হয়তো দাসত্বের জোয়াল তাদের ঘাড়ে, এই তরুণেরা তার থেকে মুক্ত। এরাই সুন্দরবন আন্দোলনের মূল শক্তি।সরকার আমাদের দিকে প্রশ্ন ছুড়ে দেয়, এতসব আন্দোলনের টাকা কোথা থেকে আসে? করুণা হয় এসব প্রশ্নকারীর জন্য। তাদের মন-মনোযোগে প্রাণবন্ত মানুষ মৃত, মুক্তিযুদ্ধ মৃত, তাদের কাছে মনে হয় সবকিছুই টাকা দিয়ে কেনা যায়, মানুষ কেবল টাকার বিনিময়েই কাজ করে। সে জন্য তাদের কাছে মানুষের প্রাণের টান, স্বতঃস্ফূর্ত উদ্যোগ, জীবন বাজি রেখে সমষ্টির জন্য লড়াই করার শক্তি অজানা। এখনই অনলাইনে ফেসবুকে সুন্দরবন বাঁচাতে যে কয়টা ভিডিও তথ্যচিত্র ঘুরছে, যে কয়টি গান ঘুরছে—এগুলো যদি সরকার বা কোনো কোম্পানি বানাতে চাইত তাহলে কয়েক কোটি টাকা দিয়েও সম্ভব হতো না। যারা এগুলো বানিয়েছে, তারা কারও নির্দেশে, ফরমাশে এগুলো বানায়নি, বানিয়েছে নিজেদের ক্ষোভ, ক্রোধে আর আনন্দের তাগিদে। তাই খেয়ে না খেয়ে, নিজেদের খাওয়ার টাকা বাঁচিয়ে, ধার করে, সবার মেহনত ও সম্বল যোগ করে এগুলো বানানো। দায়িত্ববোধ আর তারুণ্য এখানেই পাওয়া যাবে। এদের ওপর হামলা করে, আটক করে, ভয় বা লোভ দেখিয়ে জোয়ার ঠেকানো কার সাধ্য?জাতীয় কমিটি থেকে আমরা বহুবার সরকারকে বৈজ্ঞানিক তথ্য-উপাত্ত ও যুক্তি উপস্থাপন করে দেখিয়েছি যে, কোম্পানি যে দূষণ দূর করার কাহিনি বলছে, দুনিয়ায় তার কোনো গ্রহণযোগ্য দৃষ্টান্ত নেই। এসব প্রযুক্তি ব্যবহার দরপত্র ও অন্যান্য দলিলের সঙ্গে সংগতিপূর্ণ নয়। আর বৈজ্ঞানিক বিশ্লেষণ থেকেই দেখা যায় যে এতে দূষণ বিপদমুক্ত মাত্রায় দূর হবে না, অনেকাংশে স্থানান্তরিত হবে মাত্র। তা ছাড়া এগুলো ব্যবহার করলে বিদ্যুৎ উৎপাদনের ব্যয় ও দাম বহুগুণ বৃদ্ধি পাবে, যে তথ্য গোপন করা হচ্ছে, এতে বিদ্যুৎকেন্দ্র হিসেবেও তা আর্থিকভাবে খুবই অযৌক্তিক হবে।সরকারের তদারকির কার্যকারিতা নিয়েও আমরা প্রশ্ন তুলে বলেছি, যেখানে সচিবালয় থেকে দুই কিলোমিটারের মধ্যে বুড়িগঙ্গা দূষণে প্রায় মৃত, সেখানে কয়েক শ কিলোমিটার দূরে সরকারি তদারকি ঠিকঠাকভাবে কাজ করবে—এটা কে বিশ্বাস করবে? তেল ও কয়লার জাহাজডুবির পর সরকারের ভূমিকাও আমাদের স্মরণে আছে। জাহাজ চলাচল নিষিদ্ধ করার পর জাহাজ চলাচল, ঘষিয়াখালী চ্যানেল জাহাজ চলাচলে উন্মুক্ত করার ঘোষণা, অর্থ বরাদ্দের পরও ওই চ্যানেল দখলদারদের হাতে আটকে থাকা—এগুলো থেকে আমরা বুঝি সরকারের প্রতিশ্রুতি ও কাজ, ঘোষণা ও বাস্তবতার দূরত্ব। তবু তাঁরা বারবার বলেছেন, ‘ক্ষতি যে হবে তার প্রমাণ কী? বৈজ্ঞানিক তথ্য–প্রমাণ দেন।’ আমরা দিয়েছি। সভা-সমাবেশ, প্রকাশনা ছাড়াও দুই দফা সরকারের মন্ত্রী, আমলা, কোম্পানির কর্মকর্তা, সংসদীয় কমিটির সামনে আমাদের সব যুক্তি, তথ্য উপস্থাপন করেছি। কিন্তু তাঁরা ‘বুঝবেন না’ পণ করে বসে থাকলে কীভাবে বোঝানো সম্ভব?এর আগেও ইউনেসকো একাধিকবার সরকারকে সতর্ক করেছে, সরকার গুরুত্ব দেয়নি। এবার ইউনেসকো টিম বাংলাদেশে এসে সুন্দরবন এলাকা পরিদর্শন করে, খুব পরিষ্কার করে, বৈজ্ঞানিক তথ্য-উপাত্ত বিশ্লেষণ করে দেখিয়েছে রামপালে বিদ্যুৎকেন্দ্র হলে সুন্দরবন কীভাবে ক্ষতিগ্রস্ত হবে। এবং তারা সুন্দরবন বাঁচাতে এই প্রকল্প বাতিলের দাবি জানিয়েছে (প্রথম আলো, ২৪ সেপ্টেম্বর ২০১৬)। ইউনেসকোর এই রিপোর্ট প্রসঙ্গে বিদ্যুৎ প্রতিমন্ত্রী আক্ষেপ করে বলেছেন, ‘আন্দোলনকারীদের বক্তব্যের সঙ্গে ইউনেসকোর বক্তব্য মিলে যায়।’ ঠিক। কীভাবে ঘটল এ ঘটনা? ইউনেসকো টিম যখন বাংলাদেশ সফর করে তখন তাদের পরিকল্পনা ছিল, দুই পক্ষের কথাই তারা শুনবে। কিন্তু সরকার নানা বাহানা সৃষ্টি করে আমাদের সঙ্গে কোনো সভা করার সময় রাখেনি। মুখোমুখি তারা আমাদের কথা শুনতে পারেনি, শুনতে পারেনি এলাকার মানুষের কথাও। এলাকায় তাদের সামনে হাজির করা হয়েছে মুখস্থ করিয়ে আনা লোকদের। আমরা সরকারকে যেমন আমাদের সবার যুক্তি–তথ্য জানিয়েছি, তেমনি জানিয়েছি ইউনেসকোকেও। ইউনেসকোও নিজেদের সূত্র দিয়ে সত্য সন্ধান করেছে, পরীক্ষা-নিরীক্ষা করেছে। তাদের সঙ্গে আমাদের বক্তব্য মিলে যাওয়ার কারণ তাই খুবই স্পষ্ট—বৈজ্ঞানিক তথ্য-উপাত্ত নিয়ে যুক্তিনিষ্ঠ বিশ্লেষণ করলে ভিন্ন ভিন্ন অবস্থান থেকে দেওয়া বক্তব্যও অভিন্ন হতে বাধ্য। কোম্পানি দ্বারা পরিচালিত না হলে, নির্মোহ বিচার-বিশ্লেষণ করলে সরকারও যে একই সিদ্ধান্তে আসবে, সেটা আমরা নিশ্চিতভাবেই বলতে পারি।ইউনেসকোর সর্বশেষ রিপোর্টের তাগিদ থেকে পরিষ্কার বার্তা পাওয়া যাচ্ছে যে, সরকার যদি আগের মতোই এসব গুরুতর বিষয় উপেক্ষা করে তাহলে সুন্দরবন ‘বিশ্বঐতিহ্য’ তালিকা থেকে বাদ পড়ে যাবে। বিশ্বজুড়ে বিষয়টি এভাবে উপস্থিত হবে যে বাংলাদেশ এমন একটি দেশ, যারা প্রকৃতিপ্রদত্ত এক অসাধারণ সম্পদ ধরে রাখার যোগ্যতা রাখে না, এ দেশের মানুষের সেই সক্ষমতা বা পরিপক্বতা নেই। সুন্দরবনবিনাশী বিদ্যুৎ প্রকল্প তাই শুধু দেশকে বিপর্যস্ত করবে না, বিশ্বদরবারে বাংলাদেশকে কলঙ্কিতও করবে। কাজেই সরকারের উচিত হবে একগুঁয়েমি ত্যাগ করে বৈজ্ঞানিক বিশ্লেষণ, বিশেষজ্ঞ মত ও ক্রমবর্ধমান জনমতের প্রতি শ্রদ্ধা জানিয়ে অবিলম্বে রামপাল চুক্তি বাতিলসহ সুন্দরবনবিনাশী বনগ্রাসী সব তৎপরতা বন্ধ করা। বিদ্যুৎ-সংকটের টেকসই সমাধানে আমাদের সামনে অনেক পথ আছে, দেশকে মহাবিপদে ঠেলে দিয়ে উন্নয়ন হয় না, বিদ্যুৎ-সংকটেরও সমাধান পাওয়া যায় না।সরকারের সামনে আর কোনো পথ নেই। বিজ্ঞাপন দিয়ে, ভাড়াটে বিশেষজ্ঞ দিয়ে, দমন-পীড়ন চালিয়ে, কুৎসা আর মিথ্যাচার করে কোনো লাভ হবে না। সুন্দরবনের বিনাশ মানে দেশের বিনাশ কেউ মানবে না।আনু মুহাম্মদ: অর্থনীতিবিদ ও অধ্যাপক, জাহাঙ্গীরনগর বিশ্ববিদ্যালয়। anu@juniv.edu/anujuniv@gmail.comইহাতে মন্তব্য প্রদান বন্ধ রয়েছে
60		ইলিশ আমাদের অন্যতম জাতীয় সম্পদ। আমাদের গর্ব। বিভিন্ন রাষ্ট্রীয় অতিথিদের উপহার হিসেবে আমরা এটি দিয়ে থাকি। বাংলাদেশের ইলিশের স্বাদ  মানুষের মুখে মুখে। সাম্প্রতিক সময়ে অনেক নেতিবাচক খবরের মধ্যে আশা–জাগানিয়া একটি বিষয় হচ্ছে বিভিন্ন নদ-নদী ও মোহনায় রুপালি ইলিশের জোয়ার। স্মরণকালের সবচেয়ে কম দামে বড় বড় সাইজের ইলিশ আজ সবার পাতে। গত দেড় যুগে এ রকমটি আর দেখা যায়নি।মৎস্য অধিদপ্তর থেকে প্রাপ্ত তথ্যে জানা যায়, ২০০৯ সালে ইলিশের উৎপাদন ছিল ২ লাখ ৯৮ মেট্রিক টন এবং ২০১৪-১৫ সালে সে উৎপাদন বেড়ে দাঁড়িয়েছে ৩ লাখ ৮৫ হাজার মেট্রিক টন। এ বছর হবে আরও অনেক বেশি। এ ইলিশ জোয়ার সরকারের বিভিন্ন মহলের অনেক পরিকল্পনার ফসল। এ পরিসংখ্যান অত্যন্ত উৎসাহব্যঞ্জক। স্থানীয় চাহিদা মেটানোর পাশাপাশি প্রচুর পরিমাণে রপ্তানির সম্ভাবনা দেখা দিয়েছে। তবে এ সাফল্যের পেছনের কাহিনিটা জানা থাকলে সবাই মা–ইলিশ সংরক্ষণে আরও বেশি উৎসাহী হবেন বলে আশা করা যায়।প্রতিবার মা–ইলিশ ও জাটকা নিধনবিরোধী ভ্রাম্যমাণ আদালত ও অভিযানগুলো পরিচালিত হচ্ছে ব্যাপক উৎসাহ ও পরিকল্পনা নিয়ে। উপকূলীয় এলাকাসহ সারা দেশের বিভিন্ন জেলায় নির্বাহী ম্যাজিস্ট্রেট, প্রশাসন, পুলিশ, মৎস্য কর্মকর্তা, কোস্টগার্ড, নেভি, অন্যান্য আইনশৃঙ্খলা রক্ষাকারী বাহিনী ও সরকারের বিভিন্ন বিভাগের হাজারো কর্মচারীকে অভিযান চলাকালে রাতগুলো নির্ঘুম কাটাতে হয়। ভ্রাম্যমাণ আদালতগুলোকে বিপজ্জনক ও বিরুদ্ধ পরিবেশে তীব্র শীতের মধ্য দিয়ে সারাটা রাত নদীতেই পার করতে হয়। মোহনার বড় বড় ঢেউয়ের মধ্যে ভাড়া করা হালকা ট্রলার নিয়ে ভ্রাম্যমাণ আদালত পরিচালনা সত্যি দুঃসাহসিক। এ সময় হিসাব রাখতে হয় জোয়ার-ভাটার।কাদামাটি, খানাখন্দ, ডোবা-খাল, সাপ-পোকার মধ্যে নদীর তীরে তীরে, খাল-ডোবার কোনায়-কানায় স্বল্প কয়েকজন পুলিশ সদস্যসহ মাইলের পর মাইল হেঁটে ভ্রাম্যমাণ আদালত পরিচালনা নির্বাহী ম্যাজিস্ট্রেটের জীবনে অন্যতম রোমাঞ্চকর অভিজ্ঞতা। প্রথম প্রথম খুব ভয় লাগত। জেলেরা মানতে চাইতেন না। অনেককে জেল-জরিমানা করতে হতো। উপকূলীয় এলাকার জেলা প্রশাসক, পুলিশ সুপার, জেলা মৎস্য কর্মকর্তা, উপজেলা নির্বাহী কর্মকর্তাদের ও জেলা প্রশাসনের সিনিয়র কর্মকর্তাদের ভ্রাম্যমাণ আদালতের অভিযান তদারকিতে নির্ঘুম রাত কাটাতে দেখেছি। জেলার এ কর্মকর্তারা নিজেরাই মাঝেমধ্যে বেরিয়ে পড়েন ইলিশরক্ষার অভিযানে। অনেক দেশপ্রেমিক স্থানীয় জনপ্রতিনিধি ও রাজনৈতিক ব্যক্তিবর্গ এ অভিযানে সহায়তার হাত বাড়িয়ে দেন। মা–ইলিশ রক্ষার অভিযানে সক্রিয় ভূমিকা পালন করা ও ভ্রাম্যমাণ আদালতকে সহায়তা করায় ২০১২ সালে লক্ষ্মীপুর জেলার একটি ইউনিয়ন পরিষদের চেয়ারম্যানকে দুষ্কৃতকারীদের রোষের শিকার হয়ে আহত হতে হয়েছিল। লাঞ্ছিত হতে হয়েছে বিভিন্ন পর্যায়ের অসংখ্য সরকারি কর্মচারীকে। তবু অভিযান থেমে থাকেনি।বাস্তবতা হচ্ছে, বেশির ভাগ জেলে নিজেরাই বুঝতেন, নিষেধ করা সময়ে মা–ইলিশ শিকার অন্যায়। কিন্তু যেসব জেলে ভ্রাম্যমাণ আদালতের শাস্তির ঝুঁকি নিয়ে কাজটি করতেন, তাঁরা আসলে অনেকটাই নিরুপায়। স্থানীয় স্বার্থান্বেষী ও লোভী একটি মহল কৌশলে জেলেদের দুর্বল অর্থনৈতিক অবস্থার সুযোগ নিয়ে চড়া সুদে দাদনের জালে জড়িয়ে ফেলতেন। তখন জেলেরা নিরুপায় হয়ে নিজ ইচ্ছা ও রাষ্ট্রের স্বার্থের বিরুদ্ধে নিষেধাজ্ঞার সময়ে লুকিয়ে ইলিশ শিকারে নামেন।আশার খবর হচ্ছে, ইলিশ শিকারের নিষেধাজ্ঞাকালীন সরকার জেলেদের বিভিন্ন ধরনের অর্থনৈতিক প্রণোদনা দিতে হাত বাড়িয়ে দিয়েছে। মৎস্য আহরণ নিষিদ্ধের সময়সহ কর্মহীন মৎস্যজীবীদের ক্ষতিপূরণ/প্রণোদনা হিসেবে ভিজিএফ কর্মসূচির আওতায় প্রত্যেক মৎস্যজীবী পরিবারে প্রতি মাসে ৪০ কেজি হিসাবে চার মাস চাল দেওয়া হচ্ছে। চিন্তা করা হচ্ছে বিকল্প কর্মসংস্থানের। এটি ইলিশ সংরক্ষণে ব্যাপক ভূমিকা পালন করছে। উপকূলীয় এলাকায় মৎস্য অধিদপ্তর, জেলা প্রশাসন, উপজেলা প্রশাসনের ব্যাপক প্রচারণা তৈরি করছে গণসচেতনতা।এত দিন মা–ইলিশ রক্ষায় অভিযান ছিল ১৫ দিনের। সরকার এবার ২২ দিন মা–ইলিশ নিধনে নিষেধাজ্ঞা দিয়েছে। আগামী ১২ অক্টোবর থেকে ২ নভেম্বর পর্যন্ত ২২ দিন দেশের সব নদীতে মা–ইলিশ রক্ষা কর্মসূচি হাতে নেওয়া হয়েছে। এ সময় ইলিশ শুধু শিকারই নয়, বিক্রির জন্য হাটবাজারে তোলা বা সংরক্ষণ করা আইনত দণ্ডনীয় অপরাধ বলে গণ্য হবে। উপকূলীয় এলাকাসহ সারা দেশে জোরদার ভ্রাম্যমাণ আদালত পরিচালনা করা হবে।তবে আমাদের বিশ্বাস, বরাবরের মতো নির্বাহী ম্যাজিস্ট্রেট বা আইনশৃঙ্খলা রক্ষাকারী বাহিনীগুলোর শাস্তির ভয়ে নয়, দেশের প্রতি ভালোবাসা দেখিয়ে দেশের এ মূল্যবান সম্পদ রক্ষায় সবাই স্বেচ্ছায় এগিয়ে আসবে। সারা বছর ইলিশের প্রাচুর্য আমাদের সফলতার প্রতীক হিসেবে ধরে নিয়ে যার যতটুকু ভূমিকা রাখা সম্ভব, সেটুকু নিয়ে সবাই এগিয়ে এলে জয় আমাদের হবেই। এ দেশের প্রতিটি মানুষের পাতে সারা বছর জুটবে বাংলার রুপালি ইলিশ।তৌহিদ এলাহী: নির্বাহী ম্যাজিস্ট্রেট, ঢাকা।ইহাতে মন্তব্য প্রদান বন্ধ রয়েছে
61		ভারতের বিহার প্রদেশের মুখ্যমন্ত্রী ফারাক্কা বাঁধের ব্যাপারে সম্প্রতি যে সত্য উচ্চারণ করেছেন, ৫০ বছর আগে তার হুঁশিয়ারি করেছিলেন এক বাঙালি নদী-প্রকৌশলী। সম্প্রতি বিহারের মুখ্যমন্ত্রী নিতীশ কুমার তাঁর রাজ্যের বন্যাদুর্গতির জন্য দায়ী করেছেন পশ্চিমবঙ্গে নির্মিত ফারাক্কা ব্যারাজকে। তিনি দিল্লির কাছে এই বাঁধ অপসারণের দাবিও জানিয়েছেন। আর সেই ১৯৬২ সালেই পশ্চিমবঙ্গের সেচ ও জলপথ বিভাগের তত্ত্বাবধায়ক প্রকৌশলী কপিল ভট্টাচার্য ফারাক্কার তিনটি অভিশাপের ভবিষ্যদ্বাণী করেছিলেন। ১৯৬১ সালে তিনি লিখেছিলেন, ‘ফারাক্কা ব্যারাজের বিরুদ্ধে আমার হুঁশিয়ারি না মানার পরিণতিতে জনগণ দুর্ভোগের শিকার হবে।’ তিনি আরও বলেছিলেন, এই বাঁধ নদীর পলি-ভরাট হওয়া আরও বাড়াবে, ভাটির দেশ তৎকালীন পূর্ব পাকিস্তানে পানিপ্রবাহ কমাবে এবং পশ্চিমবঙ্গের মালদা, মুর্শিদাবাদ আর বিহারের বেশ কটি জেলায় বন্যার প্রকোপ বাড়াবে।তাঁর তিন হুঁশিয়ারিই যে ফলে গেছে, তা আজ সর্বজনবিদিত। সে সময় ফারাক্কার বিরোধিতার জন্য ভারতীয় গণমাধ্যম তাঁকে পাকিস্তানের চর বলেছিল এবং পরিণামে সরকারি চাকরি ছাড়তে বাধ্য হয়েছিলেন এই নদীবিশেষজ্ঞ। আমৃত্যু তিনি তাঁর মতে অটল থেকেছেন এবং নিজের ভবিষ্যদ্বাণী নিজেই ঘটে যেতে দেখেছেন।বাংলাদেশের বেলায় ফারাক্কা ব্যারাজের অভিশাপ আরও বহুদিকে ছড়িয়েছে। ফারাক্কা বাঁধের কারণে শুষ্ক মৌসুমে বাংলাদেশ পানির ন্যায্য হিস্যা থেকে বঞ্চিত হয়; ঘটনা এটুকুই নয়। পানিপ্রবাহ না থাকায় উত্তরবঙ্গের বিরাট এলাকা মরুকরণের দিকে যাচ্ছে, অনেক  নদী মরে গেছে ও যাচ্ছে এবং সেচের জন্য বিপুল ব্যয় হচ্ছে কৃষকের, মৎস্যজীবী অথবা পানির ওপর নির্ভরশীল লাখো মানুষ পেশা হারাচ্ছে ইত্যাদি। ফারাক্কার প্রত্যক্ষ ও পরোক্ষ আরও কিছু অভিশাপের দিকও আলোচনায় আসা দরকার।জনসংখ্যার ১২ শতাংশের আর্সেনিক–ঝুঁকিগত ২৪ জুন স্থানীয় সরকারমন্ত্রী খন্দকার মোশাররফ হোসেন সংসদে জানান, দেশের ১২ শতাংশ মানুষ আর্সেনিক বা সেঁকো বিষের দূষণের ঝুঁকির মুখে আছে (প্রথম আলো, ২৫ জুন ২০১৬)। এই হিসাব ২০১৩ সালের। বিপদের মাত্রা এখন আরও বেড়েছে বৈ কমেনি। জনসংখ্যার ১২ শতাংশ মানে বাংলাদেশের প্রায় দুই কোটি মানুষ কমবেশি আর্সেনিকের হুমকিতে। বিশ্ব স্বাস্থ্য সংস্থা এটাকে ‘জনগোষ্ঠীর ইতিহাসের সবচেয়ে বড় বিষক্রিয়া’র ঘটনা বলে বর্ণনা করে। গঙ্গা নদীব্যবস্থার পানিপ্রবাহ ফারাক্কার আগের স্তরে নিয়ে গেলে এর সমাধান হতে পারে বলে দাবি করেছেন যুক্তরাষ্ট্রে অধ্যাপনারত দুই বিশেষজ্ঞ—থমাস ই ব্রিজ ও মির টি হোসেইন। তাঁদের গবেষণার শিরোনাম ‘গ্রাউন্ডওয়াটার আর্সেনিক পয়জনিং অ্যান্ড এ সলিউশন টু দ্য আর্সেনিক ডিজাস্টার ইন বাংলাদেশ’। তাঁদের বৈজ্ঞানিক গবেষণাটি প্রকাশিত হয়েছে কন্টামিন্যাটেড সয়েলস, সেডিমেন্টস অ্যান্ড ওয়াটার, ভলিউম ১০ বইয়ে, ২০০৬ সালে। গবেষক দুজনের যুক্তি হলো, ভারত এককভাবে ফারাক্কা ব্যারাজ দিয়ে শুষ্ক মৌসুমে গঙ্গার পানি সরিয়ে নেওয়ায় বাংলাদেশকে ব্যাপক মাত্রায় গভীর নলকূপের মাধ্যমে সেচকাজ চালাতে হয়। এতে করে ভূগর্ভস্থ পানির স্তর নামছে তো নামছেই। এর প্রতিক্রিয়ায় আর্সেনিকবাহী খনিজের অক্সিডাইজেশন ঘটে ভূগর্ভস্থ পানিতে আর্সেনিকের বিষক্রিয়া ঘটে। তাঁদের মতে, আর্সেনিক সমস্যা মেটাতে হলে বাংলাদেশ ও ভারতের মধ্যকার আন্তসীমান্ত নদীগুলো, বিশেষত গঙ্গা, তিস্তা ও ব্রহ্মপুত্রের প্রাকৃতিক ও স্বাভাবিক প্রবাহ ফিরিয়ে আনতে হবে। এর অর্থ হলো, বাংলাদেশের ভূগর্ভস্থ পানির স্তরকে নিয়ে যেতে হবে ফারাক্কা ব্যারাজ চালু হওয়ার আগের পর্যায়ে।নদীর পানিপ্রবাহকে অবাধ রাখার পক্ষে ভারতের পানিনীতি বিশেষজ্ঞ, পানি আইন সংস্কার কমিটি ও পরিকল্পনা কমিশনের সাবেক সদস্য মিহির শাহও। দ্য হিন্দু পত্রিকায় গত ১৯ আগস্ট প্রকাশিত সাক্ষাৎকারে তিনি বলেছেন, নদীর তাজা পানিকে সরাসরি সমুদ্রে পড়তে না দিলে তা ভারতের মৌসুমি বায়ুপ্রবাহেরও ক্ষতি করবে। তাতে করে আরও বেশিসংখ্যক মানুষ পানির কষ্টে ভুগবে। ভারতের চলমান আন্তনদী সংযোগ প্রকল্পের বিপদটাও এখানেই।প্রকৃতির সঙ্গে কূটনীতি ও চাতুরীর সুযোগ নেই।ভবদহ জলাবদ্ধতাখুলনা, যশোর, সাতক্ষীরার বিস্তীর্ণ অঞ্চলের কখনো বছরের পুরোটা, কখনো ছয় মাস পানিতে ডুবে থাকার নাম ভবদহ জলাবদ্ধতা। পানি উন্নয়ন বোর্ডের সাবেক মহাপরিচালক এবং বর্তমানে নদী গবেষণা ইনস্টিটিউটের প্রধান প্রকৌশলী ম. ইনামুল হক মনে করেন, ফারাক্কার পানি প্রত্যাহারের পর দক্ষিণ-পশ্চিমাঞ্চলের প্রবাহিত গড়াই নদের পানি কমে যায়। একদিকে নদে মিষ্টি পানির প্রবাহ কমে যাওয়ায় লবণাক্ততা বাড়তে থাকে, অন্যদিকে উজান থেকে আসা পানিপ্রবাহের চাপ কমে যাওয়ায় জোয়ারের লোনা পানি ঠেলে উজানের দিকে আসতে থাকে। আসতে আসতে নদের বুক কেটে আনা পলি জমতে থাকে ওপরের দিকে, ষাটের দশকে নির্মিত পোল্ডার, বাঁধ ও সেতুগুলোর আশপাশে। এভাবে কপোতাক্ষসহ আশপাশের কোদলা, বেতনা, চিত্রা, নবগঙ্গা, বেগবতী, মুক্তেশ্বরী, হরিহর, ভদ্রা, শ্রী ইত্যাদি নদীর মৃত্যু ঘটে। পলি জমে নদীবক্ষ ভরাট হয় এবং অকার্যকর হয় পানিনিষ্কাশনের স্লুইসগেটগুলো। এলাকাটি স্থায়ীভাবে জলাবদ্ধতায় আক্রান্ত হয় (প্রথম আলো, ৪ জুলাই ২০১২)। জাতিসংঘ খাদ্য ও কৃষি সংস্থার ২০১৫ সালের এক প্রতিবেদনেও ভবদহ জলাবদ্ধতার অন্যতম কারণ হিসেবে ফারাক্কাকে দায়ী করা হয়।এবারও এখানকার তিন উপজেলার প্রায় কয়েক লাখ মানুষের ঘরদোর, আবাদ-ঘের সব পানিতে তলিয়ে গেছে। দুই সপ্তাহ আগের হিসাবেই পানিতে ডুবে ও সাপের কামড়ে মারা গেছে ১২ জন। গত বছর সরেজমিনে এই এলাকার এক করুণ কাহিনি শুনি মানুষের মুখে। ঘরদোরে পানি উঠে গেলে লোকে ঘরের ভেতর বা বাইরে মাচা বানিয়ে বাস করে। এ সময় সাপ থেকে বাঁচতে কিংবা মাছ মারতে তারা লোহার কোঁচা সঙ্গে রাখে। সাড়ে তিন বছরের শিশুসন্তান নিয়ে ঘুমিয়ে ছিল একটি পরিবার। হঠাৎ পানিতে খলবল শব্দে অন্ধকারে উঠে বসেন বাবা মানুষটি।  বড় মাছ মনে করে শব্দের উৎসের দিকে কোঁচাটা ছুড়ে মারেন। কিন্তু মাছ নয়, চিৎকার করে ওঠে তাঁর সাড়ে তিন বছরের শিশুটি। ঘুমের ঘোরে শিশুটি পানিতে পড়ে গিয়েছিল!  দুর্যোগের অভিশাপে বাবার হাতে খুন হয়ে গেল অবুঝ শিশুটি।১৯৪১-৪২ সালের কুখ্যাত দুর্ভিক্ষের সময়ও এ অঞ্চলের মানুষের খাদ্যাভাব হয়নি। বরাবরই এটা ছিল খাদ্য-উদ্বৃত্ত এলাকা। জলাবদ্ধতার কারণে এখন সেখানে ফসল মার যায়, জীবন যায়, লোকে দেশান্তরি হয়।  অবস্থাকে আরও করুণ করে তোলে ষাটের দশক থেকে আশির দশক পর্যন্ত নির্মিত বিভিন্ন ধরনের বাঁধ, পোল্ডার ও স্লুইসগেট। উন্নয়নের নামে দেশি-বিদেশি পানিশাসন–ব্যবস্থার মাশুল দিচ্ছে সেসব মানুষ, যারা এর জন্য দায়ী নয়। আর যারা দায়ী, তাদের জবাবদিহি করার ক্ষমতা দুর্গত মানুষের নেই।সুন্দরবন ও দক্ষিণাঞ্চলের লবণাক্ততাসুন্দরবনের জীববৈচিত্র্য ও পরিবেশগত ভারসাম্য গড়ে উঠেছিল নদীর মিঠা পানির প্রবাহ এবং সামুদ্রিক জোয়ারের লোনা পানির আসা-যাওয়ার ছন্দে। কিন্তু ভারত যেদিন থেকে (১৯৭৪-৭৫) গঙ্গা নদীর পানি প্রত্যাহার শুরু করল, সেদিন থেকেই সমগ্র দক্ষিণাঞ্চলে লোনা পানির উজান ঠেলে আসা শুরু হলো। মো. মাহমুদুজ্জামান, জহির উদ্দিন আহমেদ, এ কে এম নুরুজ্জামান ও ফজলে রাব্বি সাদেক আহমেদের ২০১৪ সালে ইন্টারন্যাশনাল প্ল্যান্ট রিসার্চ জার্নালে প্রকাশিত প্রবন্ধে দাবি করা হয়, গঙ্গার পানি প্রত্যাহারের কারণেই সুন্দরবনসহ দক্ষিণাঞ্চলের নদী, ভূমি ও বন লবণাক্ততার শিকার হয়েছে। এটা সুন্দরবনের জীববৈচিত্র্যকেও হুমকিতে ফেলেছে। এই দক্ষিণাঞ্চল তথা পটুয়াখালী থেকে ফরিদপুর পর্যন্ত অঞ্চল একসময় ছিল বাংলাদেশের সবচেয়ে উৎপাদনশীল কৃষি এলাকা। কিন্তু এখন সেখানে ফসল বিপর্যয় নিয়মিত ঘটনা। ফারাক্কার কারণে উজানের পানিপ্রবাহ কমে যাওয়ায় সুন্দরবনসহ দক্ষিণাঞ্চলের নদীগুলো পলিবহনের বদলে পলিতেই ভরাট হচ্ছে। আর এটা প্রভাব ফেলছে সুন্দরবনের গাছ, প্রাণী-পতঙ্গ, জলজ জীবসহ সব প্রাণের বাস্তুসংস্থানে। সুন্দরবনের ভেতরেই লবণাক্ততার মাত্রা সবচেয়ে বেশি। এর প্রভাব পড়ছে বনের বাস্তুসংস্থানে। অথচ এখানেই বসবাস করে বিপন্ন প্রজাতির সুন্দরীগাছ, বিপন্ন প্রজাতির রয়েল বেঙ্গল টাইগার এবং বিপন্ন প্রজাতির ডলফিন ও কুমির। সম্প্রতি সুন্দরবনের বিষয়ে ইউনেসকোর প্রতিবেদনেও সুন্দরবনের লবণাক্ততার জন্য ফারাক্কা ব্যারাজকেই দায়ী করা হয়।মড়ার ওপর খাঁড়ার ঘা হয়ে আসছে রামপাল কয়লা বিদ্যুৎকেন্দ্র। ফারাক্কা থেকে উপকূল রক্ষাবাঁধ হয়ে রামপাল বিদ্যুৎকেন্দ্র—সবখানেই উন্নয়নের দোহাই। কিন্তু মাটি, মানুষ ও পানির ক্ষতি করে যে উন্নয়ন, তাতে ব্যবসা হলেও জীবন বাঁচবে না।ফারুক ওয়াসিফ: সাংবাদিক ও লেখক।   bagharu@gmail.comইহাতে মন্তব্য প্রদান বন্ধ রয়েছে
62		দেশপ্রেম হচ্ছে একজন ব্যক্তি বা একটি জনগোষ্ঠী কর্তৃক মাতৃভূমির প্রতি একধরনের আবেগপূর্ণ অনুরাগ বা ভালোবাসা। আর দেশপ্রেম ও জাতীয়তাবোধ পরস্পর সম্পৃক্ত হওয়ায় এটাকে জাতীয় অনুভূতি কিংবা জাতীয় অহংকারও বলা যেতে পারে। মানুষের জাতিগত, সাংস্কৃতিক, রাজনৈতিক অথবা ঐতিহাসিক পটভূমিকায় দেশভেদে দেশপ্রেমের ভিন্ন ভিন্ন রূপ পরিদৃষ্ট হলেও ব্যাপারটা আসলে এক ও অভিন্ন এবং দেশপ্রেমিক বলতে বোঝায় এমন সব ব্যক্তি, যাঁরা দেশের জন্য সর্বোচ্চ ত্যাগে সর্বদা প্রস্তুত।আরবি ভাষায় একটি প্রবচন আছে, ‘আল্ হব্বুল ওয়াতান মিনাল ইমান,’ অর্থাৎ ‘দেশপ্রেম হচ্ছে ইমানের অঙ্গ’। ইমান তথা বিশ্বাসই হচ্ছে ইসলাম ধর্মের মূলমন্ত্র ও পাঁচটি স্তম্ভের একটি। তাই প্রবচনটি অনুসারে, যাঁর অন্তরে দেশপ্রেম আছে, ধরে নিতে হবে যে তাঁর ইমানও আছে; পক্ষান্তরে যাঁর অন্তরে দেশপ্রেমের দীপশিখা প্রজ্বলিত নেই, তাকে মোমিন বলে অভিহিত করলেও ধরে নিতে হবে যে তাঁর ইমান পরিপূর্ণ নয়।আমাদের মহানবী (সা.) যখন মক্কা থেকে মদিনায় হিজরত করছিলেন, তখন বারবার পেছন ফিরে তাকাচ্ছিলেন আর বলছিলেন, ‘হে জন্মভূমি, আমি তোমাকে ছেড়ে যেতে চাইনি; কিন্তু তোমার লোকেরা আমাকে থাকতে দিল না।’ প্রসঙ্গত উল্লেখ্য, তৎকালে পৃথিবীতে আধুনিক রাষ্ট্রব্যবস্থা প্রচলিত ছিল না এবং মক্কা থেকে মদিনার দূরত্ব হচ্ছে প্রায় ৪০০ কিলোমিটার। আজকাল সড়কপথে গাড়িযোগে তিন ঘণ্টায় এই দূরত্ব অতিক্রম করা যায়; কিন্তু মহানবী (সা.)-এর সময়ে উটের পিঠে আরোহণ করে মক্কা থেকে মদিনায় যেতে, অবশ্য ঘুরপথে, তাঁর সময় লেগেছিল দুই সপ্তাহ।সে যা হোক। বিশ্বের তাবৎ জ্ঞানী-গুণীরা দেশপ্রেম সম্পর্কে অনেক সুচিন্তিত মন্তব্য করে গেছেন, যেগুলোর কতক এখানে উদ্ধৃত করা যেতে পারে:কবিগুরু রবীন্দ্রনাথ ঠাকুরকে দিয়েই শুরু করা যাক। কবিগুরু বলেছেন, ‘দেশকে ভালো না বাসলে তাকে ভালো করে জানার ধৈর্য থাকে না; তাকে না জানলে তার ভালো করতে চাইলেও ভালো করা যায় না।’ প্রাচীন রোমান কবি ভার্জিল (খ্রিষ্টপূর্ব ৭০—১৯) বলে গেছেন, ‘সে-ই সবচেয়ে সুখী, যে নিজের দেশকে স্বর্গের মতো ভালোবাসে।’ কথাটার প্রতিধ্বনি পাওয়া যায় একটি সংস্কৃত প্রবচনেও, যেটাতে বলা হয়েছে, ‘জননী জন্মভূমি স্বর্গাদপি গরীয়সী’, অর্থাৎ ‘জননী জন্মভূমি স্বর্গের চাইতেও গরীয়ান’। প্রাচীন রোমান বাগ্মী সেনেকাও (খ্রিষ্টপূর্ব ৫৪—খ্রিষ্টাব্দ ৩৯) বলেছেন, ‘কেউই তার দেশকে সেটার আকার ও বৈশিষ্ট্যের জন্য ভালোবাসে না, ভালোবাসে কারণ দেশটা তার নিজের।’ প্রখ্যাত আইরিশ নাট্যকার জর্জ বার্নার্ড শ (১৮৫৬—১৯৫০) বলেছেন, ‘দেশপ্রেম হচ্ছে আপনার দৃঢ় প্রত্যয় যে আপনার দেশটা অন্যান্য দেশের চেয়ে উৎকৃষ্টতর। কেননা, আপনি ওখানে জন্মগ্রহণ করেছেন।’ আর বিগত শতাব্দীর ষাটের দশকে জন এফ কেনেডি যখন যুক্তরাষ্ট্রের প্রেসিডেন্ট পদে অভিষিক্ত হন, তখন তিনি একটি চমৎকার কথা বলেছিলেন, ‘আপনার দেশ আপনার জন্য কী করতে পারে সে প্রশ্ন করবেন না, প্রশ্ন করুন আপনি দেশের জন্য কী করতে পারেন।’ এমন অসংখ্য উদ্ধৃতি দেওয়া যেতে পারে।কেউ কেউ হয়তো পরিহাসের ছলে বলবেন, একজন দেশপ্রেমিক হচ্ছেন সেই ব্যক্তি যিনি তাঁর দেশকে ভালোবাসেন এবং চান দেশ থেকে যতটা সম্ভব আদায় করে নেওয়া যায়। কিছু লোকের জন্য দেশপ্রেম হচ্ছে দেশের জন্য যেকোনো ত্যাগ স্বীকার করার সদিচ্ছা, যতক্ষণ পর্যন্ত না ওটা ওদের ব্যবসা-বাণিজ্য তথা আমদানি-রপ্তানির ক্ষেত্রে ক্ষতি না করে।রাজনীতিবিদ প্রসঙ্গে গল্প আছে: একটি বাচ্চা ছেলে তার রাজনীতিবিদ পিতাকে প্রশ্ন করেছিল, ‘আচ্ছা বাবা, তোমাদের বিরোধী দলের কেউ যদি তাঁর দল পরিত্যাগ করে তোমাদের দলে যোগদান করেন, তাহলে তাঁকে তোমরা কী বলবে?’‘দেশপ্রেমিক।’ পিতা ঝটপট জবাব দিলেন‘আর যদি তোমাদের দলের কেউ বিরোধী দলে চলে যায়?’‘তাকে বলব দেশদ্রোহী।’ পিতা এবার প্রত্যুত্তর করলেন।প্রশ্ন হতে পারে, দেশপ্রেমের নিদর্শন কী? তদুত্তরে বলা যায়, আমাদের প্রাত্যহিক জীবনেই তো অনেক নিদর্শন বিদ্যমান। পাকিস্তানি হানাদার বাহিনীর সঙ্গে যুদ্ধ করে দেশকে মুক্ত করার দিবসটাকে ‘বিজয় দিবস’ হিসেবে চিহ্নিত করে আমরা ফি-বছর উদ্যাপন করে থাকি। আমাদের দেশের দামাল ছেলেরা যখন বিদেশে কিংবা স্বদেশে ক্রিকেট খেলতে গিয়ে বিদেশি টিমের বিরুদ্ধে জয়লাভ করে তখন আমরা খুশিতে উদ্বেলিত হই, আর পরাজিত হলে শোকে ম্রিয়মাণ হয়ে পড়ি। আমাদের দেশের কোনো অর্থনীতিবিদ বা অন্য কেউ নোবেল পুরস্কার পেলে গর্বে আমাদের বুকের ছাতি দশ ইঞ্চি পরিমাণ বেড়ে যায়। নিজেরা দেশ ও জাতিকে যতই গালমন্দ করি না কেন, বিদেশিরা দেশের বিরুদ্ধে টুঁ-শব্দটি করলেও খেপে গিয়ে বিজাতীয় ভাষায় বলে উঠি, ‘মাই কান্ট্রি, রাইট অর রং’। এসব বিবিধ কার্য দেশপ্রেমের উৎকৃষ্ট নিদর্শন। প্রসঙ্গত, বঙ্গবন্ধু শেখ মুজিবুর রহমানের দেশপ্রেম ছিল অনন্যসাধারণ; তাই তো তিনি ‘বঙ্গবন্ধু’।জাতি হিসেবে ইংরেজদের দেশপ্রেম ঈর্ষণীয় পর্যায়ের এবং একসময় যে ব্রিটিশ সাম্রাজ্যের সূর্য অস্ত যেত না, সেটা অনেকটা ইংরেজদের ওই দেশপ্রেমের কারণেই। উল্লেখ্য, দিল্লির মুঘল সম্রাট শাহজাহানের আত্মজা জাহানারার স্নেহভাজন এক বাঁদির বসনে হঠাৎ একদিন আগুন লেগে গেলে সেটা নেভাতে গিয়ে জাহানারা স্বয়ং মারাত্মকভাবে দগ্ধ হন। দেশীয় সব হেকিম-কবিরাজ ব্যর্থ হলে সুরাটের ইংরেজ কুঠিরের চিকিৎসক গ্যাব্রিয়েল বাউটন চিকিৎসা করে তাঁকে সারিয়ে তোলেন। সম্রাট প্রীত হয়ে মি. বাউটনকে তাঁর ইচ্ছানুরূপ পুরস্কৃত করতে চাইলে তিনি নিজের জন্য কিছু না চেয়ে প্রার্থনা জানালেন, কলকাতার কাছে ইংরেজদের কুঠি নির্মাণের জন্য একখণ্ড জমি এবং ভারতবর্ষে ইংরেজদের বিনা শুল্কে বাণিজ্যের অধিকার। প্রার্থনা মঞ্জুর করা হলো; উপমহাদেশে ব্রিটিশ সাম্রাজ্যবাদের অঙ্কুরোদ্গম হলো। দেশপ্রেমের এর চেয়ে উজ্জ্বল নিদর্শন আর কী হতে পারে?তবে হ্যাঁ, ইংরেজদের ভাষায় ‘জেনোফোবিয়া’ বলে একটি শব্দ আছে, যেটার আভিধানিক অর্থ হচ্ছে, ‘বিদেশের প্রতি অহেতুক ভয় বা ঘৃণা’। অধিকাংশ ইংরেজের নাকি ধারণা, তাদের জীবনের সবচেয়ে বড় সমস্যাকে একটিমাত্র শব্দ দ্বারা প্রকাশ করা যেতে পারে এবং সেটা হচ্ছে ‘বিদেশিরা’। ইংলিশ চ্যানেলের ওপারে বসবাসরত ফরাসিদের কথা নাহয় বাদই দিলাম, তাদের নিকটতম প্রতিবেশী আইরিশরাও তাদের চোখে বোকা ও স্কটিশরা হাড়-কেপ্পন আর ওয়েলসদেরও মোটেই বিশ্বাস করা যায় না।শুধু ইংরেজদের দেশপ্রেমের কথাই বলি কেন, আমেরিকান ও জার্মানরাই বা এদিক দিয়ে কম কিসে! একদা আমেরিকান সানডে স্কুলের একজন শিক্ষক একটি ছাত্রকে প্রশ্ন করেছিলেন, ‘প্রথম মানুষ কে?’ প্রত্যুত্তরে ছাত্রটি জর্জ ওয়াশিংটনের নাম বলায় শিক্ষক শুধরে দিয়ে বললেন, ‘আদম’। তখন ছাত্রটি বিস্ময়সহকারে বলল, ‘আহ্! যদি আপনি বিদেশিদের কথা বলেন, তাহলে সম্ভবত আদমই।’ আর এক জার্মান টুরিস্ট আমেরিকায় বেড়াতে গিয়ে যা-ই দেখে, বলে, ‘এর চেয়ে ভালো জিনিস আমার দেশে আছে।’ অবশেষে তাকে যখন ছায়েরা জলপ্রপাত দেখাতে নেওয়া হলো তখন সে নাকি বলে উঠেছিল, ‘আমাদের দেশে এক প্লাম্বার আছে, যে ইচ্ছা করলে এই ব্লাডি লিকটা সারাতে পারবে।’অবশ্য দেশপ্রেমের ব্যাপারে আমাদের এতদ্দেশীয় লোকেরা কম যান না। রাষ্ট্রবিজ্ঞানের ছাত্রমাত্রেই বিলেতের অধ্যাপক হেরল্ড লাসকির নাম শুনে থাকবেন। ভারতবর্ষে ব্রিটিশ রাজত্বকালে নাকি তিনি একবার একজন ভারতীয় পণ্ডিতের সঙ্গে আলাপ করছিলেন। একপর্যায়ে লাসকি বলেছিলেন, ‘ব্রিটিশরা যদি ভারতবর্ষ থেকে চলে আসে, তাহলে সমস্ত উপমহাদেশে অনাচার ও অরাজকতা ছড়িয়ে পড়বে।’ সঙ্গে সঙ্গে ভারতীয় ওই পণ্ডিত প্রত্যুত্তর করলেন, ‘হ্যাঁ, আপনি হয়তো ঠিকই বলেছেন। তবে সে ক্ষেত্রে ওটা হবে আমাদের নিজস্ব অনাচার, নিজস্ব অরাজকতা।’পরিশেষে উল্লেখ করা প্রয়োজন, অতিরিক্ত কোনো কিছুই যেমন ভালো নয়, তদ্রূপ অতিমাত্রায় ‘দেশপ্রেমও’ বাঞ্ছনীয় নয়। ইংরেজি ভাষায় এ প্রসঙ্গে দুটি আলাদা শব্দই আছে—‘শভিনিজম’, অর্থাৎ উৎকট স্বদেশপ্রেম ও ‘জিংগোইজম’, অর্থাৎ সংগ্রামপ্রিয় দেশপ্রেম। ইতিহাস সাক্ষ্য দেয়, জার্মানদের উৎকট ও সংগ্রামপ্রিয় দেশপ্রেমই ছিল পৃথিবীতে দু–দুটো বিশ্বযুদ্ধ সংঘটিত হওয়ার অন্যতম প্রধান কারণ। বোধ করি এ কারণেই প্রখ্যাত ফরাসি সাহিত্যিক মোপাসা পরিহাসভরে বলে গেছেন, ‘দেশপ্রেম হচ্ছে একটি ডিম, যা ফুটে যুদ্ধের জন্ম হয়।’অতএব আমরা সবাই অবশ্যই দেশপ্রেমিক হব, তবে অতি-দেশপ্রেমিক হব না এবং বিশ্বের অন্যান্য দেশ ও জাতির প্রতি ঘৃণা বা তাচ্ছিল্য প্রকাশ করব না।আতাউর রহমান: রম্য লেখক৷ ডাক বিভাগের সাবেক মহাপরিচালক৷ইহাতে মন্তব্য প্রদান বন্ধ রয়েছে
63		অবশেষে ব্যক্তিগত গাড়ি নিয়ন্ত্রণে আইন করতে যাচ্ছে সরকার। বিশ্ব ব্যক্তিগত গাড়িমুক্ত দিবসের এক অনুষ্ঠানে সড়ক পরিবহন ও সেতুমন্ত্রী ওবায়দুল কাদের এ কথা জানিয়েছেন। একই অনুষ্ঠানে ঢাকা উত্তরের মেয়র আনিসুল হক বলেছেন, আগামী বছরের মার্চ মাস নাগাদ দুটি সড়ককে ব্যক্তিগত গাড়িমুক্ত করার ঘোষণা দেওয়া হবে। এসব শুনে একটি কথাই মনে হচ্ছে: এতক্ষণে অরিন্দম কহিলা বিষাদে। যে কাজটি আরও অন্তত ১০ বছর আগে শুরু করা উচিত ছিল, সেটি আমরা এখন শুরু করতে যাচ্ছি। তবু ভালো, শেষমেশ আমাদের বোধোদয় হচ্ছে। যদি আমরা এটা বাস্তবায়ন করতে পারি, তাহলে খুবই ভালো। এত কিছু বলার কারণ হচ্ছে, একটি নগরের যোগাযোগব্যবস্থা যেখানে গণপরিবহনকেন্দ্রিক হওয়া উচিত, সেখানে আমাদের ঢাকার যোগাযোগব্যবস্থা একরকম ব্যক্তিগত পরিবহনকেন্দ্রিক। হ্যাঁ, এটা ঠিক আমাদের মধ্যবিত্তের আর্থিক সংগতি হয়েছে, তাঁরা এখন ব্যক্তিগত গাড়ি ব্যবহার করতে পারছেন। কিন্তু সেটা এ রকম লাগামহীন হয়ে গেলে কী হয়, তা আমরা এখন হাড়ে হাড়ে টের পাচ্ছি।সড়কে ব্যক্তিগত গাড়ি চলাচল এতটা বেড়ে গেছে যে ঢাকা নগরের রাস্তার প্রায় ৭০ শতাংশ দখল করে রাখছে ব্যক্তিগত গাড়ি। অথচ তাতে জায়গা হচ্ছে খুব কম মানুষের, বড়জোর ১০ শতাংশের। আর বাকি ৯০ জন মানুষের জন্য থাকছে মাত্র ৩০ শতাংশ জায়গা। ফলে সৃষ্টি হচ্ছে প্রচণ্ড ট্র্যাফিক জ্যাম। এই জ্যামের কারণে পরিবহন ব্যবসায়ীরা রাস্তায় বাস নামিয়ে কাঙ্ক্ষিত মুনাফা করতে পারছেন না। তাঁরা রাস্তা থেকে গাড়ি তুলে নিচ্ছেন। গত কয়েক বছরে ঢাকায় অনেক রুটের বাসসেবা বন্ধ গেছে। এতে একদিকে সৃষ্টি হচ্ছে গণপরিবহনের সংকট, অন্যদিকে সেই সংকট কাটাতে যাঁদের সংগতি আছে, তাঁরা গাড়ি কিনছেন। ফলাফল হচ্ছে, সড়কে যানজট আরও বাড়ছে। এ প্রবণতা দিনকে দিন বাড়ছে। অন্যদিকে, ব্যক্তিগত গাড়ি গ্যাসে চলার সুযোগ দেওয়ার কারণেও গাড়ির সংখ্যা বেড়ে গেছে। দুনিয়ার অনেক দেশেই ব্যক্তিগত গাড়ি ব্যবহারের ওপর নানা বিধিনিষেধ রয়েছে। এমনকি রাস্তায় গাড়ি নামালে করও দিতে হয়। এটা গণপরিবহনে উৎসাহিত করার একটা কৌশল। কিন্তু অত্যধিক যানজটের কারণে যে রাস্তা ১৫ থেকে ২০ মিনিটে পাড়ি দেওয়া যায়, ঢাকায় সে রাস্তা পাড়ি দিতে লাগছে ন্যূনতম এক ঘণ্টা। তবে যাঁরা ব্যক্তিগত গাড়িতে চলাচল করেন, তাঁদের কিন্তু সময় তেমন একটা কম লাগে না, তাঁরা শুধু গাড়িতে আরামে থাকেন। পরিস্থিতি এমনই দাঁড়িয়েছে। এতে মানুষের কর্মঘণ্টা নষ্ট হচ্ছে। থমকে যাচ্ছে প্রবৃদ্ধির চাকা, বাড়ছে ব্যবসার খরচ। এ নিয়ে বিদেশি বিনিয়োগকারীরা বহুবার আপত্তি জানিয়েছেন, কিন্তু কেউ এত দিন তাতে কর্ণপাত করেনি।  তবে সরকার যদি এই সিদ্ধান্ত বাস্তবায়ন করতে চায়, তাহলে গণপরিবহন-ব্যবস্থা উন্নত করতে হবে। অন্য কথায়, এতে শৃঙ্খলা আনতে হবে। সব রুটেই ভালো বাস দিতে হবে। মেট্রোরেল হচ্ছে, তার সঙ্গে চক্ররেল-সেবা চালু করা যেতে পারে। এসব করা গেলে অনেকে হয়তো স্বেচ্ছায় ব্যক্তিগত গাড়ি ছেড়ে গণপরিবহনে চলাচল করবেন। কারণ, অল্প খরচে ঝামেলাহীনভাবে যাতায়াত করা গেলে ব্যক্তিগত গাড়ির তো প্রয়োজন হবে না। আবার গণপরিবহনের জন্য র‍্যাপিড ট্রানজিটের ব্যবস্থা করা যায়। এটা করা গেলে আরও ভালো। এতে গণপরিবহন আলাদা লেনে বিরামহীনভাবে চলতে পারবে। ফলে মানুষ স্বাভাবিকভাবেই গণপরিবহনে যাতায়াত করার কথা ভাববে। ঢাকার সড়কের যে অবস্থা দাঁড়িয়েছে, তাতে গণপরিবহন-ব্যবস্থা উন্নত করা গেলে মানুষ এই গাড়ি নিয়ন্ত্রণের ব্যাপারটা মানতে হয়তো আপত্তি করবে না। তবে এটা যথাযথভাবে করতে হবে। আইন সবার বেলাতেই প্রযোজ্য।ইহাতে মন্তব্য প্রদান বন্ধ রয়েছে
64		আনোয়ার হোসেন ও আবদুর রশিদ। ২১ সেপ্টেম্বর ২০১৬ সংবাদ: একাদশ জাতীয় সংসদ নির্বাচন সামনে রেখে দলের নেতা-কর্মীদের প্রস্তুত করার উদ্যোগ নিয়েছে ক্ষমতাসীন আওয়ামী লীগ। এ জন্য দলীয় সাংসদদের চলমান উন্নয়নমূলক প্রকল্প দ্রুত বাস্তবায়নে তদারক করার এবং নিজ নিজ নির্বাচনী এলাকায় জনসম্পৃক্ততা বাড়াতে নির্দেশনা দেওয়া হয়েছে। আগামী মাসে দলের ২০তম জাতীয় কাউন্সিলে পরবর্তী নির্বাচনের সাংগঠনিক কর্মপরিকল্পনা ও নির্দেশনা আসতে পারে।মো. শাহ আলম খাননেত্রী নির্বাচন নিয়ে আগাম কাজ করতে বলেছেন, এটা অত্যন্ত বিচক্ষণতার পরিচয়। নেত্রীর এই নির্দেশ তাঁর রাজনৈতিক দূরদর্শিতার পরিচয় বহন করে।আবিরদুটি দল, লক্ষ্য ভিন্ন: আওয়ামী লীগ: একাদশ জাতীয় সংসদ নির্বাচনে বিজয়ী হওয়া। বিএনপি: দ্বাদশ জাতীয় সংসদ নির্বাচন পর্যন্ত টিকে থাকা।আব্দুল্লাহ্ আল মামুনআগাম বা নির্দিষ্ট সময়ে নির্বাচন হতে পারে। সেখানে নিজেদের প্রস্তুতির পাশাপাশি বিরোধী দলগুলোকেও প্রস্তুতি নেওয়ার পরিবেশ রাখতে হবে।মাহফুজা বুলবুলদেশের রাজনীতির বর্তমান অবস্থায় এত প্রস্তুতি নেওয়ার আদৌ দরকার আছে কি?  ইহাতে মন্তব্য প্রদান বন্ধ রয়েছে
65		ইফতেখার মাহমুদ | সেপ্টেম্বর ২৪, ২০১৬সংবাদ: সুন্দরবনের পাশে রামপাল কয়লাভিত্তিক বিদ্যুৎ প্রকল্প বাতিল করার জন্য বাংলাদেশের কাছে সুপারিশ করেছে জাতিসংঘের বিজ্ঞান, শিক্ষা ও সংস্কৃতিবিষয়ক প্রতিষ্ঠান ইউনেসকো। এই বিদ্যুৎকেন্দ্র নির্মিত হলে তাতে সুন্দরবনের অপূরণীয় ক্ষতি হবে উল্লেখ করে প্রকল্পটি নিরাপদ স্থানে সরিয়ে নিতে বলা হয়েছে।জিল্লুরসরকারের বোধোদয় হওয়ার সময় এখনই। কিন্তু সেটা গোঁয়ার্তুমির কাছে কতটুকু পাত্তা পায়, এটাই দেখার বিষয়। জনগণ ও সুশীল সমাজের উদ্বেগ আর উৎকণ্ঠা ইউনেসকোর প্রতিবেদন সঠিক প্রমাণ করেছে। সরকারের উচিত, এর প্রতি সম্মান দেখিয়ে প্রকল্পটি অন্যত্র সরিয়ে নেওয়া বা বাতিল করা।ইউনূসএত সুন্দর ব্যাখ্যা দেওয়ার পরও কি সরকার তার স্বাভাবিক একরোখা মনোভাব পোষণ করবে? সত্যিই যদি তা হয়, দয়া করে একটি দেশের ফুসফুসকে এভাবে হত্যা করবেন না।মাহতাব হোসেন, বাউফল, পটুয়াখালীসবাই আমাদের ভবিষ্যৎ নিয়ে উদ্বেগ প্রকাশ করলেও আমরা নিজেরা নিরুদ্বিগ্নভাবে যে ডালটায় বসে আছি, কালিদাসের মতো সে ডালটারই গোড়ার দিকে কাটছি।ইহাতে মন্তব্য প্রদান বন্ধ রয়েছে
66		নিজস্ব প্রতিবেদক। ২২ সেপ্টেম্বর ২০১৬সংবাদ: দেশের পাবলিক বিশ্ববিদ্যালয়গুলোতে শিক্ষক নিয়োগের ক্ষেত্রে মৌখিক পরীক্ষার পাশাপাশি লিখিত পরীক্ষা নেওয়ার অনুরোধ জানিয়েছে শিক্ষা মন্ত্রণালয়।নাসির উদ্দিনসব জায়গায় ভেরিফিকেশনের নামে হয়রানি করা হচ্ছে! সরকারের প্রতি অনুরোধ, পড়াশোনাটাও গোয়েন্দাদের দিয়ে করিয়ে নিতেন।আরিফুরনিয়ম করা উচিত, সর্বোচ্চ নম্বর পাওয়া পাঁচজন উক্ত বিশ্ববিদ্যালয়ের শিক্ষক হওয়ার জন্য আবেদন করতে পারবেন। তাহলেই প্রথম জনকে বাদ দিয়ে রাজনৈতিক বিবেচনায় ১৫তম কে নেওয়া হবে না।ইহাতে মন্তব্য প্রদান বন্ধ রয়েছে
67		শরিফুজ্জামান। ২২ সেপ্টেম্বর ২০১৬সংবাদ: ঢাকার সাবেক মেয়র, মন্ত্রী ও বিএনপির শীর্ষস্থানীয় নেতা সাদেক হোসেন খোকার বাড়ি ও জমি সরকার বাজেয়াপ্ত করছে। বুধবার ঢাকার গুলশানে ছয়তলা ভবন বাজেয়াপ্ত করে নোটিশ ঝুলিয়ে দেওয়া হয়েছে।রাজিববিভিন্ন সময়ে আঁতাতের গুজব সরকারপক্ষ থেকেই ছড়ানো হয়, বিএনপির কর্মী-সমর্থকদের বিভ্রান্ত করে আন্দোলন দুর্বল করার জন্য। তবে সরকারের ভিত্তি কতটা দুর্বল সেটা সরকারের মধ্যে বিরাজমান ভয় ও এসব আচরণ থেকেই বোঝা যায়।মোহাম্মদ শাহ আলম খানখোকার ঢাকা মহানগরে অনেক বাড়ি রয়েছে, তার মধ্যে মাত্র একটি বাড়ি বাজেয়াপ্ত হয়েছে। এটা কি সরকারের সঙ্গে আঁতাত নয়??? খোকা আজ আমেরিকায় চিকিৎসার নামে বসবাস করছেন, এটা কি আঁতাত নয়???কিবরিয়া দিপুসব নেতার ব্যাপারেই যদি এ রকম ব্যবস্থা নেওয়া হতো, তবেই বুঝতাম, সরকার নিরপেক্ষভাবে সব দুর্নীতিবাজের বিরুদ্ধে।ইহাতে মন্তব্য প্রদান বন্ধ রয়েছে
68		পদোন্নতি পেয়ে ব্যাংকের এমডি (ব্যবস্থাপনা পরিচালক) হয়েছেন। ভাবলেন নতুন এক প্রস্থ স্যুট বানানো যাক। গেলেন শহরের সবচেয়ে ভালো দরজির কাছে। মাপ দিয়ে এলেন। তারপর নতুন পদে যোগ দেওয়ার আগের দিন স্যুট-প্যান্ট বাসায় এনে দেখেন, কোথাও কোনো পকেট নেই। দরজিকে গিয়ে ধরলেন, পকেট নেই কেন? দরজি এক গাল হেসে বলল, আপনি না ব্যাংকে কাজ করেন? পকেট দিয়ে কী করবেন? ব্যাংকাররা কি কখনো নিজের পকেটে হাত দেয়?নিছকই একটি রসিকতা। কিন্তু কৌতুকটা মনে পড়ে গেল রাষ্ট্রমালিকানাধীন তিন ব্যাংকের নতুন তিন এমডির নিয়োগ পাওয়ার সংবাদটি পেয়ে। সোনালী, অগ্রণী ও রূপালী ব্যাংকে এরই মধ্যে যোগও দিয়েছেন তিন নতুন এমডি। খোঁজখবর নিয়ে জানা গেল যে সোনালী, জনতা ও অগ্রণী ব্যাংকের এমডিরা বেতন পাবেন সাড়ে চার লাখ টাকার কিছু বেশি, রূপালী ব্যাংকের এমডি পাবেন কিছুটা কম, ৩ লাখ ৪০ হাজার টাকা।ব্যাংক বা বড় প্রতিষ্ঠানের এমডি ও প্রধান নির্বাহীর (সিইও) বেতন-ভাতা নিয়ে আলোচনা এখন সারা বিশ্বেই স্বীকৃত। অনেক প্রতিষ্ঠানই আনুষ্ঠানিকভাবে জানিয়ে দেয়। বিশ্বের বড় বড় সংবাদমাধ্যমে এ নিয়ে অনেক আলোচনা হয়। বছর শেষে মিলিয়ে দেখা হয় কে কতটা সফল। বার্ষিক সাধারণ সভায় (এজিএম) এ নিয়ে শেয়ারহোল্ডাররা আলোচনা করেন। লক্ষ্য অর্জনে ব্যর্থতায় তিরস্কার জোটে।লন্ডন থেকে প্রকাশিত ফিন্যান্সিয়াল টাইমস গত ১২ জুলাই বিশ্বের বড় বড় ব্যাংক ও আর্থিক প্রতিষ্ঠানের সিইওদের বেতন-ভাতা নিয়ে একটি প্রতিবেদন প্রকাশ করেছে। দেখা যাচ্ছে, বিশ্বের সবচেয়ে বেশি বেতন-ভাতা পাওয়া ব্যাংকের সিইও হচ্ছেন জেপি মরগান চেজের প্রেসিডেন্ট ও সিইও জেমি ডিমন। তিনি ২০১৫ সালে পেয়েছেন ২ কোটি ৭৬ লাখ ডলার, যা বাংলাদেশের টাকায় ২১৫ কোটি ১২ লাখ টাকা। এর মধ্যে বেতন ১৫ লাখ ডলার, ৫ লাখ ডলার নগদ বোনাস এবং লভ্যাংশ হিসেবে ২ কোটি ৫ লাখ ডলারের শেয়ার। ২০১৫ সালে যুক্তরাষ্ট্রের অন্যতম এই বড় ব্যাংকটির মুনাফা বেড়েছে ১২ শতাংশ এবং শেয়ারের দর বেড়েছে সাড়ে ৫ শতাংশ। এই সাফল্যের কারণে এবার তঁার বেতন-ভাতা বাড়ানো হয় ৩৭ শতাংশ।দ্বিতীয় সর্বোচ্চ বেতন-ভাতা পান গোল্ডম্যান সাকসের প্রেসিডেন্ট ও সিইও লয়েড ব্ল্যাংকফেইন। তিনি পান ২ কোটি ৩৪ লাখ ডলার। এরপরই স্ট্যান্ডার্ড চার্টার্ড ব্যাংকের সিইও বিল উইনটারস, তিনি ২০১৫ সালে সব মিলিয়ে পেয়েছেন ২ কোটি ২৪ লাখ ডলার। শীর্ষ পাঁচের এরপরের দুই নাম হচ্ছে মরগান স্টানলির চেয়ারম্যান ও সিইও জেমস গোরম্যান (২ কোটি ১২ লাখ ডলার) এবং ক্রেডিট সুইস গ্রুপের সিইও তিজানে থিয়াম (২ কোটি ১১ লাখ ডলার)। এখানে বলে রাখা ভালো, ২০১৫ সালে আগের বছরের তুলনায় গোল্ডম্যান সাকসের লয়েড ব্ল্যাংকফেইনের বেতন ৪ শতাংশ এবং মরগান স্টানলির প্রধান নির্বাহীর বেতন ৭ শতাংশ কমানো হয়েছে। প্রত্যাশিত লক্ষ্য অর্জন করতে না পারাই এর কারণ।ব্যাংকের প্রধান নির্বাহীর বেতন-ভাতা নিয়ে বাংলাদেশ ব্যাংকের একটি নীতিমালাও আছে। সেখানে বলা আছে, প্রধান নির্বাহীর বেতন-ভাতা প্রদানে ব্যাংকের আর্থিক অবস্থা, কর্মকাণ্ডের ব্যাপকতা, ব্যবসায়ের পরিমাণ ও উপার্জন ক্ষমতা, ব্যক্তির যোগ্যতা ও অতীত কর্ম সফলতা, বয়স, অভিজ্ঞতা এবং সমপর্যায়ের অন্যান্য ব্যাংকের অনুরূপ পদে নিযুক্ত ব্যক্তিদের প্রদত্ত বেতন-ভাতাদি বিবেচনায় আনতে হবে। এ ছাড়া উৎসাহ বোনাস প্রদান বছরে ১০ লাখ টাকার বেশি হতে পারবে না।বাংলাদেশে ব্যাংকের সিইওরা কে কত বেতন-ভাতা পান, তা আনুষ্ঠানিকভাবে প্রকাশ করা হয় না। পরিচালনা ব্যয়ের একটি হিসাব বাংলাদেশ ব্যাংককে দিতে হয়। সেখানে ব্যাংকের প্রধান নির্বাহীর বেতন-ভাতার হিসাব দেওয়া থাকে। দেশীয় ব্যাংকগুলোর মধ্যে সবচেয়ে বেশি বেতন-ভাতা পান বেসরকারি ব্যাংকের প্রধান নির্বাহীরা। যেমন তালিকার ১ নম্বরে থাকা বেসরকারি একটি ব্যাংকের এমডি বছরে পান ১ কোটি ৯০ লাখ টাকা। এর পরের চার প্রধান নির্বাহী বেতন-ভাতা পান যথাক্রমে ১ কোটি ৭০ লাখ, ১ কোটি ৬৫ লাখ, ১ কোটি ৬০ লাখ এবং ১ কোটি ৪০ লাখ টাকা। পূর্ণাঙ্গ তালিকাটি হাতেই রয়েছে। এরপরে নাম ধরেই না হয় সবার বেতন–ভাতার তথ্য লেখা যাবে।বাংলাদেশ ব্যাংককে দেওয়া তথ্য অনুযায়ী, অগ্রণী ব্যাংকের প্রধান নির্বাহী ২০১৫ সালে পেয়েছেন ৫৭ লাখ টাকা, সোনালী ও জনতা ব্যাংকের প্রধান নির্বাহী পেয়েছেন ৪৮ লাখ টাকা। তবে ২০১৫ সালে রূপালী ব্যাংকের প্রধান নির্বাহীর বেতন-ভাতা ছিল খুবই কম, মাত্র আট লাখ টাকা। জানা গেল, এ বছর থেকে রূপালী ব্যাংকের প্রধান নির্বাহীর বেতন-ভাতা বাড়ানো হয়েছে।১২ বছর আগেও সরকারি ব্যাংকের এমডি বা সিইওরা বেতন পেতেন সরকারি বেতন–কাঠামো অনুযায়ী। বিশ্বব্যাংকের ঋণে একটি সংস্কার কর্মসূচির আওতায় এই বেতন-ভাতা বাড়ানো হয় ২০০৪ সাল থেকে। ২০০৭ সালে রাষ্ট্রায়ত্ত ব্যাংকগুলোকে কোম্পানিতে রূপান্তর করা হলে এমডি নিয়োগ দেওয়া হয় চুক্তিভিত্তিক হিসেবে। ফলে বাড়ে বেতন ও ভাতা।বিশ্বব্যাংক ও যুক্তরাজ্যের সাহায্য সংস্থা ডিএফআইডির অর্থায়নে ৩৮ কোটি ৮৩ লাখ ৯০ হাজার ডলারের ‘শিল্প প্রবৃদ্ধি ও ব্যাংক আধুনিকীকরণ’ প্রকল্পটি সরকার হাতে নিয়েছিল ২০০৪ সালে। কথা ছিল সোনালী ব্যাংক রেখে বাকি তিনটি ব্যাংককে বেসরকারি খাতে ছেড়ে দেওয়া হবে। এর মধ্যে রূপালী ব্যাংকের বেসরকারীকরণ হবে সবার আগে। ব্যাংকটির দায়-দেনার হিসাব প্রস্তুত করতে একটি পরামর্শক প্রতিষ্ঠানকে নিয়োগ দেওয়া হয়। পাশাপাশি সোনালী ও জনতায় নিয়োগ দেওয়া হয় একদল পরামর্শক এবং অগ্রণী ব্যাংকে নিয়োগ দেওয়া হয় একটি ব্যবস্থাপনা টিম।অগ্রণী ব্যাংকের ব্যবস্থাপনার দায়িত্ব দেওয়া হয় প্রাইস ওয়াটার হাউস কুপারসকে। প্রতিষ্ঠানটির নয় সদস্যের একটি টিম ২০০৪ সালের ১ অক্টোবর থেকে অগ্রণী ব্যাংকে কাজ শুরু করে। সৈয়দ আবু নাসের বখতিয়ার আহমেদ পরামর্শক প্রতিষ্ঠানের পক্ষে অগ্রণী ব্যাংকের প্রধান নির্বাহী কর্মকর্তা হিসেবে দায়িত্ব পেয়েছিলেন। এ জন্য প্রাইস ওয়াটার হাউস কুপারসকে দেওয়া হয় ৬৫ লাখ ৭৬ হাজার ২৬৯ ডলার বা ৩৮ কোটি ৭৯ লাখ ৯৯ হাজার ২৬৯ টাকা। ২০০৮ সালের এপ্রিলে দ্বিতীয় দফায় সৈয়দ আবু নাসের বখতিয়ার আহমেদকে আবারও ব্যাংকটির প্রধান নির্বাহী কর্মকর্তা পদে নিয়োগ দেওয়া হয়। এ জন্য তাঁকে দেওয়া হয়েছিল আরও ২ লাখ ১১ হাজার ডলার বা ১ কোটি ৪৩ লাখ টাকা।সংস্কার কর্মসূচির আওতায় পাঁচ বছরে ব্যাংক চারটি থেকে সব মিলিয়ে পরামর্শকেরা নিয়েছেন প্রায় ১৩০ কোটি টাকা। প্রকল্পের মেয়াদ শেষ হতেই বেসরকারীকরণ থেকে সরে এসে ব্যাংকগুলোকে আগের অবস্থায় ফিরিয়ে নেওয়া হয়। বাণিজ্যিক ভিত্তিতে নয়, ব্যাংকগুলো চালানো হয় রাজনৈতিক সিদ্ধান্তে। ফলে একের পর এক ঘটতে থাকে নানা ব্যাংক কেলেঙ্কারি। কেবল চুক্তিভিত্তিক এমডি নিয়োগের নীতিটাই বহাল থাকে। অর্থাৎ তাঁরা বেতন-ভাতা পেতে থাকেন আগের মতোই।বেতন-ভাতা বাড়লেও এমডিরা এর বিনিময়ে কী দিয়েছেন? প্রশ্ন ওঠাটাই স্বাভাবিক। প্রথম আলোতেই তিন ব্যাংকের বিদায়ী এমডিদের একটি আমলনামা প্রকাশিত হয়েছে। সোনালী ব্যাংকের এমডি ছিলেন প্রদীপ কুমার দত্ত। হল-মার্ক কেলেঙ্কারির পর বেহাল সোনালী ব্যাংকের এমডি হয়েছিলেন চার বছর আগে, ২০১২ সালে। এরপরের চার বছরে সোনালী ব্যাংকের খেলাপি ঋণ ১২ হাজার ৫৯৭ কোটি টাকা থেকে কমে হয়েছে ৮ হাজার ৬৮৫ কোটি টাকা। তবে একই সময়ে ঋণ অবলোপন ১ হাজার ১৯ কোটি থেকে বৃদ্ধি পেয়ে হয়েছে ৮ হাজার ৪২৮ কোটি টাকা। ২০১১ সালে সোনালী ব্যাংকের নিট মুনাফা ছিল ৯৯৫ কোটি টাকা, আর ২০১৫ সালে নিট মুনাফা কমে মাত্র ৫৮ কোটি টাকা।আইন না মানার বড় উদাহরণ ছিলেন অগ্রণী ব্যাংকের সাবেক এমডি সৈয়দ আবদুল হামিদ। ২০১০ সাল, আবদুল হামিদের দায়িত্ব নেওয়ার বছরে ব্যাংকটির নিট মুনাফা ছিল ৩৫১ কোটি টাকা, আর বিদায়ী বছরে তা হয় মাত্র ৬৫ কোটি টাকা। ২০১০ সালে ব্যাংকটির খেলাপি ঋণ ছিল ২ হাজার ৮৪ কোটি টাকা, ২০১৫ সালে তা বেড়ে হয় ৪ হাজার ৬৪০ কোটি টাকা। দুর্নীতি দমন কমিশনের (দুদক) মামলায় এখন পালিয়ে বেড়াচ্ছেন আবদুল হামিদ।এম ফরিদ উদ্দিন এমডি হিসেবে রূপালী ব্যাংকে যোগ দিয়েছিলেন ২০১০ সালে। ওই বছরে ব্যাংকটির খেলাপি ঋণ ছিল ৭৯০ কোটি টাকা, ছয় বছর পরে খেলাপি ঋণ দাঁড়ায় ২ হাজার ৩৪১ কোটি টাকা। ২০১০ সালেও রূপালী ব্যাংকের নিট মুনাফা ছিল ৬০ কোটি টাকা, ২০১৫ সালে তা কমে হয়েছে ২২ কোটি টাকা।এই যদি অবস্থা হয়, তাহলে নতুন তিন এমডির লক্ষ্য কী হবে? ব্যাংকটিকে ভালো করা, নাকি গতানুগতিকভাবে চলতে দেওয়া? এ কথা নিশ্চিত করেই বলা যায়, কোনো ধরনের লক্ষ্য ঠিক করে দেওয়া ছাড়া সরকারের পছন্দ অনুযায়ী এমডি নিয়োগে ব্যাংকগুলোর পরিস্থিতি ভালো হবে না। এভাবে ব্যাংক চালানোর বড় ধরনের খেসারত ইতিমধ্যেই দেশকে দিতে হয়েছে। তবে এটা ঠিক, একা এমডির পক্ষে কিছুই করা সম্ভব নয়, যদি না সরকারের সমর্থন ও অঙ্গীকার না থাকে। নতুন এমডি নিয়োগ দেওয়ার আগেই সরকারের এটি ভাবার দরকার ছিল। কিন্তু এমডিদের যেভাবে গতানুগতিক প্রক্রিয়ায় নিয়োগ দেওয়া হয়েছে, তাতে আশাবাদী হওয়ার সুযোগ কম। অথচ আর্থিক খাতে বড় বড় কেলেঙ্কারির পর এবারই সুযোগ ছিল নতুন চিন্তাভাবনার।তাহলে শুরুর গল্পের পরের অংশটা এবার বলি। নতুন স্যুট-প্যান্ট পরে হাজির হলেন ব্যাংকের সেই নতুন এমডি। দায়িত্ব বুঝে নেওয়ার পরই ব্যাংকের পরিচালনা পর্ষদ এমডিকে নিয়ে বৈঠকে বসল। দুই বছরের মেয়াদে এমডির টার্গেট কী হবে তা কাগজে-কলমে বুঝিয়ে দেওয়া হলো। এরপর পরিচালনা পর্ষদের চেয়ারম্যান ছোট একটা উদ্দীপনামূলক ভাষণ দিলেন। বললেন, ‘প্রথম দিন এসেই বড় বড় টার্গেটের কথা শুনে ঘাবড়ে যাবেন না। আপনি যেন উৎসাহ নিয়ে কাজ করতে পারেন, সে ব্যবস্থাও করছি।’ এই বলে তিনি ১০ লাখ টাকার একটি চেক বের করে নতুন এমডির হাতে দিলেন। তারপর নাটকীয়ভাবে বললেন, ‘আগামী দুই বছর যদি আপনি খুব ভালো কাজ করেন, ব্যাংকের মুনাফা যদি লক্ষ্য অনুযায়ী বাড়াতে পারেন, খেলাপি ঋণ যদি আরও কমে, তাহলে কথা দিচ্ছি এই চেকে তখন আমি অবশ্যই স্বাক্ষর দেব।’সরকারি ব্যাংকগুলোর জন্য এই ব্যবস্থাটিই এখন করা প্রয়োজন। প্রয়োজনে বেতন–ভাতা আরও বাড়ুক। কিন্তু ​ব্যাংককে কোথায় নিয়ে যেতে হবে, তারও টার্গেট ঠিক করে দিতে হবে। লক্ষ্যপূরণে পুরস্কার, না হলে তিরস্কার।শওকত হোসেন: সাংবাদিক।massum99@gmail.comইহাতে মন্তব্য প্রদান বন্ধ রয়েছে
69		প্রশ্নটির জবাব দেওয়ার আগে আমি তিনটি সাম্প্রতিক ঘটনার প্রতি আপনাদের দৃষ্টি আকর্ষণ করব।গত আগস্ট মাসের ১৮ তারিখে জেনেভায় এক দীর্ঘপ্রতীক্ষিত বৈঠকে মিলিত হয়েছিল সিরিয়াবিষয়ক আন্তর্জাতিক টাস্কফোর্স। যাদের যাদের থাকার কথা, তারা সবাই সেখানে ছিল। যুক্তরাষ্ট্র ও রাশিয়া—এই যুদ্ধের পেছনে যারা ছাতা ধরে আছে, তারা তো ছিলই। বাশার আল-আসাদ ও তাঁর প্রতিদ্বন্দ্বী বিদ্রোহী গ্রুপও যথাসময়ে এসে আসন নিল। কিন্তু সভা শুরু হওয়ার আট মিনিটের মাথায় সভার উদ্যোক্তা জাতিসংঘের সিরিয়াবিষয়ক প্রতিনিধি স্তেফান দ্য মিস্তুরা রেগেমেগে সেখান থেকে বেরিয়ে গেলেন। যাওয়ার আগে বললেন, শুধু কথা বলার জন্য সভা করার আর কোনো অর্থ হয় না।ঠিক সেই দিনই সিরিয়ার আলেপ্পোতে রাশিয়ার পাঠানো বিমান থেকে বোমাবর্ষণের পর ধ্বংসস্তূপ থেকে টেনে বের করা হলো পাঁচ-সাত বছরের এক বালককে, নাম ওমরান দাকনিশ। মুখে-গায়ে রক্তের দাগ, সারা গায়ে ধুলা। মাত্রই এক নরকযজ্ঞ থেকে উদ্ধার করা হয়েছে তাকে, অথচ তার চোখে এক ফোঁটা অশ্রু নেই। বার্তা সংস্থা অ্যাসোসিয়েটেড প্রেসের (এপি) এক ফটোগ্রাফার নীরব ও স্তম্ভিত ওই বালকের ছবিটি তোলার পর সারা বিশ্বে সে হয়ে পড়ে সিরিয়ায় পাঁচ বছরের অব্যাহত যুদ্ধ ও বিশ্বমানবতার সম্মিলিত ব্যর্থতার নতুন পোস্টার-বালক।সিরিয়ার যুদ্ধে সামান্য কিছু সময়ের জন্য হলেও বিরতির আবেদন জাতিসংঘ অনেক দিন ধরেই করে আসছে, কিন্তু সেদিকে ভ্রুক্ষেপের প্রয়োজন এই যুদ্ধের কোনো পক্ষই দেখেনি। সাময়িক বিরতি হলে আলেপ্পো ও অন্যান্য অবরুদ্ধ নগরে জরুরি ত্রাণ পৌঁছে দেওয়া যাবে। কিন্তু কে শোনে কার কথা! গত ২২ আগস্ট নিরাপত্তা পরিষদও যথারীতি তার এক সভা ডেকেছিল সিরিয়ায় আশু যুদ্ধবিরতির বিষয়টি বিবেচনার জন্য। এ নিয়ে নিরাপত্তা পরিষদ একের অপর এক সভা করেছে, কিন্তু যাদের কিছু করার কথা (নিরাপত্তা পরিষদের পাঁচ স্থায়ী সদস্য—যুক্তরাষ্ট্র, রাশিয়া, যুক্তরাজ্য, ফ্রান্স ও চীন), তারা ইনিয়ে-বিনিয়ে নানা কথা বলা ছাড়া কিছুই করতে সক্ষম হয়নি। এই পাঁচ সদস্যের চোখের দিকে তাকিয়ে জাতিসংঘের মানবিক ত্রাণবিষয়ক উপমহাসচিব স্টিফেন ও’ব্রায়ান বলেন, ‘এই পরিস্থিতিতে আমাদের নিষ্ক্রিয় হয়ে বসে থাকা শুধু লজ্জাকরই নয়, তা রীতিমতো পাপ।’বলাই বাহুল্য, নিরাপত্তা পরিষদ বা জাতিসংঘ এই প্রশ্নে কোনো সিদ্ধান্তই নিতে পারেনি। গত সপ্তাহে যুক্তরাজ্য ও রাশিয়া জাতিসংঘের বাইরে নিজেদের মতো যুদ্ধবিরতির ব্যাপারে একটি সিদ্ধান্তে পৌঁছেছে, কিন্তু সেই সিদ্ধান্ত কার্যকর হবে, এ কথা খুব বেশি লোক বিশ্বাস করে বলে মনে হয় না। গত সোমবার ত্রাণবহরের ওপর বোমা ফেলেছে আসাদ সরকারের বিমান, তারপর থেকে যুদ্ধবিরতি বাতিল হয়ে গেছে।স্বাভাবিকভাবেই প্রশ্ন ওঠে, এমন তীব্র মানবিক বিপর্যয়ের সময়েও জাতিসংঘ কোনো সিদ্ধান্তে পৌঁছাতে ব্যর্থ হয় কেন? এ ধরনের প্রশ্নের যে সদাপ্রস্তুত উত্তর দেওয়া হয়, জাতিসংঘ সচিবালয়ের একজন সাবেক সদস্য হিসেবে আমার তা জানা আছে—‘এটা আমাদের কোনো ব্যাপার নয়, এর সব দায়দায়িত্ব সংস্থার সদস্যরাষ্ট্রসমূহের।’সে কথায় কোনো ভুল নেই, কারণ জাতিসংঘ মানেই তো এর সদস্যরাষ্ট্রসমূহ। তাদের ব্যর্থতা আর জাতিসংঘের ব্যর্থতার মধ্যে তো কোনো তফাত নেই।জাতিসংঘ তার ৭১ বছরের ইতিহাসে বারবার ব্যর্থ প্রমাণিত হয়েছে; শান্তি ও নিরাপত্তা রক্ষার যে দায়িত্ব সে নিজের ওপর আরোপ করেছে, তা পালনে অযোগ্য প্রমাণিত হয়েছে। প্রায় অর্ধশতক আগে স্বাধীনতার জন্য যুদ্ধরত বাংলাদেশ জাতিসংঘের এই ব্যর্থতার শিকার হয়। যে নয় মাস ধরে বাংলাদেশ পাকিস্তানি বাহিনীর সামরিক অবরোধের বিরুদ্ধে মরণপণ লড়াই চালিয়ে যাচ্ছিল, সেই যুদ্ধের শিকার বাঙালিদের রক্ষা করার বদলে হানাদার পাকিস্তানিদের রক্ষা করাই ছিল জাতিসংঘের প্রধান লক্ষ্য। বাঙালিদের আত্মনিয়ন্ত্রণাধিকারের প্রতি সমর্থনের বদলে জাতিসংঘের সব কর্মকাণ্ডের লক্ষ্য ছিল কীভাবে ভারতে অবস্থানরত বাঙালি শরণার্থীদের দেশে ফিরিয়ে আনা যায়, যদিও দেশে ফিরে এলে তাদের নিরাপত্তা নিশ্চিত করার কোনো যোগ্যতাই জাতিসংঘের ছিল না। অবশেষে ১৯৭১ সালের ৩ ডিসেম্বর ভারত ও পাকিস্তান সরাসরি যুদ্ধে জড়িয়ে পড়ার পর জাতিসংঘ নিরাপত্তা পরিষদের বড় কর্তারা ঘুম ভেঙে জেগে উঠে ভাবলেন, এবার তো একটা কিছু করা দরকার, তা না হলে পাকিস্তানের পরাজয় তো ঠেকানো যাবে না। আর ১৬ ডিসেম্বর পাকিস্তান বাহিনীর আত্মসমর্পণের পর ভারত ও বাংলাদেশ নিজেরাই এককভাবে যুদ্ধবিরতি ঘোষণা করে। তারও পাঁচ দিন পর নিরাপত্তা পরিষদ স্থায়ী যুদ্ধবিরতির দাবি জানিয়ে এক প্রস্তাব গ্রহণ করে। তত দিনে লড়াই শেষ। নিরাপত্তা পরিষদের এই সিদ্ধান্তে বাংলাদেশের প্রত্যন্ত গ্রামেও যে হাসির রোল উঠেছিল, তা বলাই বাহুল্য।সে সময় জাতিসংঘের মহাসচিব ছিলেন বার্মার (বর্তমান মিয়ানমার) উ থান্ট। তিনি নিজের লেখা স্মৃতিকথা ভিউ ফ্রম দ্য ইউএন গ্রন্থে স্বীকার করেছেন, তিনি যুদ্ধ থামানোর নানা চেষ্টা করেছেন, কিন্তু ‘বড় কর্তারা’ কেউ সে কথা কানে তোলার প্রয়োজন দেখেনি। উ থান্ট অভিযোগ করেছেন, তাদের ওপর যে দায়িত্ব ন্যস্ত ছিল, নিরাপত্তা পরিষদের স্থায়ী সদস্যরা তা পালনে ব্যর্থ হয়।উ থান্ট স্মরণ করেছেন, ‘জুন মাসে জাতিসংঘে কর্মরত এক সাংবাদিক আমাকে জিজ্ঞেস করেন, বাংলাদেশের মূল সমস্যা সমাধানের চেষ্টার বদলে জাতিসংঘ কেন তথাকথিত মানবিক ত্রাণে নিজেকে ব্যস্ত রেখেছে?’ সে প্রশ্নের জবাবে কিছুটা বিব্রত হয়ে উ থান্ট বলেছিলেন, এ ঘটনা মানব ইতিহাসের এক ভয়ানক ব্যর্থতার উদাহরণ।এটি জাতিসংঘের ব্যর্থতার প্রথম অথবা শেষ উদাহরণ নয়। বাংলাদেশের গণহত্যা শেষ হতে না হতেই ইতিহাস সেই একই ঘটনা প্রত্যক্ষ করে কম্বোডিয়ায়। তার আরও পরে বলকানে ও রুয়ান্ডায়। জাতিসংঘের নিরাপত্তা পরিষদের স্থায়ী সদস্যদের দায়িত্ব পালনে ব্যর্থতার মুখে জাতিসংঘ ক্রমশই মনোযোগ দিয়েছে আশু ত্রাণসাহায্য প্রদানের প্রতি। সে কাজটিও গুরুত্বপূর্ণ, কিন্তু শান্তি ও নিরাপত্তা রক্ষার বদলে ‘রিলিফ’ নিয়ে ব্যস্ত থাকায় জাতিসংঘ কার্যত একধরনের আন্তর্জাতিক রেডক্রসে পরিণত হয়েছে। বস্তুত, ত্রাণের কাজটি যদি রেডক্রসের হাতে ছেড়ে দেওয়া হয় এবং তাদের হাতে পর্যাপ্ত সম্পদ দেওয়া সম্ভব হয়, তাহলে জাতিসংঘের তুলনায় তারা অনেক ভালো কাজ করতে সক্ষম হবে, তাতে কোনো সন্দেহ নেই। কারণ, জাতিসংঘের মতো ‘রাজনৈতিক তারকা’দের মর্জি-মেজাজ নিয়ে রেডক্রসকে হাত গুটিয়ে বসে থাকতে হয় না।এরপরও জাতিসংঘের প্রাসঙ্গিকতা নিয়ে কোনো প্রশ্ন যদি কারও মনে থাকে, আমি বলব, দয়া করে আলেপ্পোর ধ্বংসস্তূপ থেকে উদ্ধারকৃত ওমরান অথবা তার মতো আরও লাখো সিরীয় নাগরিককে জিজ্ঞেস করুন। সঠিক উত্তর তারাই দিতে পারবে।হাসান ফেরদৌস: যুক্তরাষ্ট্রে প্রথম আলোর বিশেষ প্রতিনিধি।ইহাতে মন্তব্য প্রদান বন্ধ রয়েছে
70		‘ভালোবাসার জন্য আমি হাতের মুঠোয় প্রাণ নিয়েছি, দুরন্ত ষাঁড়ের চোখে বেঁধেছি লাল কাপড়, বিশ্ব সংসার তন্ন তন্ন করে খুঁজে এনেছি ১০৮টি নীল পদ্ম।’ সুনীল গঙ্গোপাধ্যায় তাঁর কবিতায় একজন প্রেমিক পুরুষ তার ভালোবাসার মানুষের জন্য কী কী করতে পারে তার বর্ণনা এভাবেই দিয়েছেন। ঠিকই, প্রেমের জন্য কিনা করে মানুষ।অনেকে ঘর ছাড়েন। অনেকে ধর্মান্তরিত হন। প্রেমিকাকে একনজর দেখার জন্য সাত সমুদ্দুর তেরো নদী পার হয়ে ছুটে আসেন প্রেমিক প্রবর। ভালোবাসার পাত্রীকে নিজের করে না পেয়ে অনেকে সারা জীবন একাকী কাটিয়ে দেন। আত্মহত্যা করেন অনেকে। যেমনটি করেছেন রাজশাহীর বাগমারা উপজেলার সোহেল রানা। একই গ্রামের এক কিশোরী প্রেমের প্রস্তাব প্রত্যাখ্যান করায় ২৫ বছর বয়সী এ যুবক গত বছর গলায় ফাঁস দিয়ে আত্মহত্যা করেন। প্রেমের জন্য আত্মত্যাগের এমন উদাহরণ ভূরি ভূরি রয়েছে। কিন্তু ওবায়দুল খান বা মিলন মণ্ডল প্রেমের জন্য এ কী নজির স্থাপন করলেন! পাঠক, চিনতে পেরেছেন কি এ দুজনকে? প্রেমের প্রস্তাবে সাড়া না দেওয়ায় ওবায়দুল খুন করেন রাজধানীর উইলস লিটল ফ্লাওয়ার স্কুলের অষ্টম শ্রেণির ছাত্রী রিসাকে। আর মিলন মণ্ডল খুন করেন মাদারীপুরের কালকিনি উপজেলার নবম শ্রেণির ছাত্রী নিতু মণ্ডলকে। পছন্দের মেয়ে প্রেমের প্রস্তাবে সাড়া না দেওয়ায় তাদের খুনই করে ফেললেন! এ কেমন প্রেম? এ কেমন ভালোবাসা তাঁদের? এই দুই যুবক কি আদৌ ওই মেয়েদের ভালোবাসতেন? যাকে ভালোবাসে, তাকে কি খুন করা যায়? এটা কি প্রেম, না আক্রোশ? প্রেমের প্রস্তাবে সাড়া দিলে ভালো, না হলে তাকে মেরে ফেল। ভাবটা এমন, আমি পাব, আমি না পেলে এই পৃথিবীর আর কেউ পাবে না।ওবায়দুল আর মিলনের ভালোবাসা ছিল একতরফা। ভালোবাসা প্রকাশের জন্য তাঁরা উত্ত্যক্ত করাকে বেছে নিয়েছিলেন। কিন্তু তাঁদের পছন্দের পাত্রীরা তাঁদের ভালোবাসায় সাড়া দেয়নি। এত বড় দুঃসাহস! আর এই দুঃসাহসই মেয়েদের জন্য কাল হয়ে দাঁড়াল। মরতে হলো তাদের। রিসা হত্যার এক মাস না যেতেই খুন হয় নিতু মণ্ডল। যেন ওবায়দুলকে দেখেই হত্যাকাণ্ডে উৎসাহিত হয় মিলন মণ্ডল। একই রকম ঘটনা ঘটেছে গত ৯ সেপ্টেম্বর মুন্সিগঞ্জের গজারিয়া উপজেলার করিম খাঁ গ্রামে। প্রেমের প্রস্তাবে সাড়া না দেওয়ায় স্থানীয় এক মাদ্রাসার সপ্তম শ্রেণিতে পড়ুয়া এক ছাত্রীকে ছুরিকাঘাত করেছেন মহসিন (২৪) নামের এক বখাটে যুবক। ওই ছাত্রীর ভাগ্য ভালো, রিসা ও নিতুর মতো পরিণতি তার হয়নি। বেঁচে গেছে।  প্রশ্ন হচ্ছে, তাহলে মেয়েরা এখন কী করবে? যেকোনো পুরুষের তা সে যোগ্য হোক বা বখাটে হোক, প্রেমের প্রস্তাবে তাদের সাড়া দিতে হবে! বাঁচতে হলে তো তা-ই করতে হবে। মেয়েটি ছেলেটিকে ভালোবাসে কি না, সেটি বিবেচ্য নয়। ছেলেটি মেয়েটিকে ভালোবাসে এটাই বড় কথা। মেয়েদের আবার পছন্দ-অপছন্দ কী?আমাদের পুরুষতান্ত্রিক সমাজের দৃষ্টিভঙ্গির কারণে নারীরা আজও ভোগ্যপণ্য ও অত্যাচার-নির্যাতনের উপকরণ হয়েই আছে। এ সমাজে নারীর ইচ্ছা-অনিচ্ছা বলে যেন কিছুই নেই। পুরুষ যেমন করে চাইবে, সেভাবেই তাদের প্রস্তুত থাকতে হবে। পুরুষ নারীর ওপর আধিপত্য বজায় রাখবে। এটাই নিয়ম। এর ব্যত্যয় ঘটলেই নারীর বিপদ।  কিন্তু এ রকম আর কত দিন চলবে? এর শেষ তো একদিন হতেই হবে। ওবায়দুল, মিলন বা মহসিনের মতো আর কেউ যাতে প্রেমের এমন দৃষ্টান্ত স্থাপন করতে না পারে সে জন্য রাষ্ট্র, সরকার ও জনগণ সবাইকে ঐক্যবদ্ধ হয়ে কাজ করতে হবে। সবাইকে অন্যায়কারীদের বিরুদ্ধে সোচ্চার হতে হবে। সর্বোপরি আইনের শাসন প্রতিষ্ঠা করতে হবে। কাজটা সহজ নয়, কিন্তু অসম্ভবও নয়।ইহাতে মন্তব্য প্রদান বন্ধ রয়েছে
71		ছেলে হত্যা করেছে জন্মদাতাকে। পুত্র হত্যা করেছে গর্ভধারিণীকে। আপনজনের কোনো ন্যক্কারজনক বা দুঃখজনক ঘটনা সম্পর্কে মানুষ চরম আক্ষেপে বলে থাকে, ‘এটা দেখার আগেই যেন আমার মৃত্যু হয়।’ ফরিদপুরের ওই বাবা এবং চট্টগ্রামের ওই মায়ের দুর্ভাগ্য এতটাই; যা দেখা সম্ভব নয়, তা দেখেই তাঁরা মৃত্যুবরণ করেছেন। তাঁরা জেনেছেন, আত্মজই তাঁদের ঘাতক। এবং এটা দুঃস্বপ্ন নয়, এটাই বাস্তব। ফরিদপুরের বাবা মানুষটাকে তো মৃত্যুর আগে পাঁচ দিন দগ্ধ শরীরের যন্ত্রণা সইতে হয়েছে। আমরা জানি না, এই কয় দিন কোন যন্ত্রণায় বেশি পুড়েছেন তিনি, আগুনে পোড়ার, নাকি সন্তানের পিতৃঘাতী হওয়ার? নাকি মরণযন্ত্রণার চেয়েও বড় হয়ে গিয়েছিল সন্তানের ভবিষ্যৎ নিয়ে ভয়? হয়তো তিনি প্রাণপণে বাঁচতে চেয়েছিলেন, যাতে সন্তান হত্যার দায় থেকে রেহাই পায়!জীবন সুন্দর, বিচিত্র এবং একই রকম কুৎসিত ও মর্মান্তিক। কিছু সত্য অসহ্য হয়। ছাত্র আন্দোলনের দায়ে কিছুদিন জেলবাস হয়েছিল এই লেখকের। ঢাকা কেন্দ্রীয় কারাগারে যে ওয়ার্ডে ছিলাম, সেখানে একদিন এক ছেলেকে আনা হলো। ২০-২২ বছরের ছেলেটির বাড়ি সাভারে। বাবা ছিল না। খুবই গরিব পরিবার। মায়ের সঙ্গে থাকত, দুজনে মিলে পরিবার চালাত। মাকে কুপিয়ে হত্যার দায়ে তাকে গ্রেপ্তার করা হয়। ঘটনাটি সে সময় খুব আলোচিত হয়েছিল। প্রায় ছয় ফুট উচ্চতার তাগড়া সুদর্শন ছেলে। কথা বলত না একেবারেই। তাকে জিজ্ঞাসা করার কোনো মানে ছিল না যে আসলে সে-ই হত্যাকারী, নাকি ষড়যন্ত্রের শিকার?জেলখানার ভেতরে সবাই শক্তের ভক্ত। গরম দেখাতে না পারলে সহবন্দীরা আপনাকে খেতে দেবে না, শুতে দেবে না, বিভিন্নভাবে অত্যাচার করবে। কারণ, হয়তো জায়গা ও বরাদ্দ নিয়ে টানাটানি। সেই অমানবিক পরিবেশে ছেলেটির একদল ভক্ত জুটে গেল। তাকে দেখতাম, সে তাদের জন্য খাবার ছিনিয়ে আনছে লাইন ধরে, রাতে ঠেলে ঠেলে চলাচলের জায়গায় শোয়ার জায়গা বের করছে ভক্তদের জন্য। তাকে দেখে মনে হতো না তার হাত দিয়েই আপন মায়ের হত্যাকাণ্ড সম্ভব হয়েছে। কেউ কেউ সে সময় বলা শুরু করেছিল, সম্পত্তির জন্য মায়ের ভাইয়েরা মাকে হত্যা করে ছেলেকে ফাঁসিয়ে দিয়েছে। বিচারের রায় কার পক্ষে গিয়েছিল, তা-ও জানা নেই। কিন্তু নতুন মডেলের মোটরসাইকেল কিনে দেওয়া হয়নি বলে যে ছেলেটি বাবা-মায়ের গায়ে আগুন দিয়েছে, তার বিষয়ে সন্দেহ নেই। কাজটা তার দ্বারাই হয়েছে। কিংবা বড় ভাই বকাঝকা করায় চট্টগ্রামের যে ছেলেটি অসুস্থ মাকে কুপিয়ে হত্যা করেছে, তার ভূমিকাও স্পষ্ট। বাবা-মাকে হত্যার দায়ে ফাঁসির আসামি ঐশীর ঘটনাও সবাই জানেন।আদালতের কাজ অপরাধে জড়িত ব্যক্তিকে শাস্তি দেওয়া। কিন্তু যাদের জন্য একটা নিরাপদ সমাজ দরকার, তাদের ভাবতে হচ্ছে আরও বেশি। কোন পরিস্থিতিতে আদরের সন্তান পিতা-মাতার ঘাতক হয়ে ওঠে? কী তাকে এমন হঠাৎ ক্রোধে বন্য করে তোলে? এরা তো পেশাদার অপরাধী নয়। পেশাদার খুনির নিজেকে ঘৃণা হয় না। খুনের পেছনে খুনির যুক্তিটাও খুনি হয়ে থাকে। যোদ্ধার কাছে যেমন থাকে হত্যার যুক্তি। কিন্তু কেউ যখন প্রিয়তমকে হত্যা করে, তখন সে চলে যায় সব যুক্তির বাইরের এক মনোভাবে। ক্ষণিকের জন্যও যদি হয় এমন মানসিক বিকার, তখন যেকোনো কিছু ঘটে যেতে পারে। হয়তো ওই রকম মুহূর্তে তাদের যে ‘আমি’, সেই ‘আমি’ ভয়ানক আহত হয়েছিল, হুমকিগ্রস্ত হয়েছিল, তাদের অহং ধাক্কা খেয়েছিল।ফরিদপুরের পিতৃঘাতী ছেলেটির পুরোনো মডেলের মোটরসাইকেলে আর চলছিল না। তার দরকার হয়েছিল নতুন মডেলের বাইক। হয়তো তার মনে হয়েছিল, নতুন বাইক ছাড়া তার জীবন বৃথা। অল্পবয়সী মনে এমন হতে পারে। ঈদে পাখি মডেলের পোশাক না পাওয়ার তুচ্ছ ঘটনায় কয়েকজন কিশোরীর আত্মহত্যার ঘটনাও আমরা দেখেছি। এই বয়সে মোহ জাগে। সেই মোহের লক্ষ্য কখনো প্রেমিক বা প্রেমিকা, কখনো কোনো ইলেকট্রনিক গেজেট, কখনো গাড়ি বা পোশাক বা এ রকম যেকোনো ভোগ্যবস্তু। ভূতে ধরা লোককে ভূতই চালায় বলে যেমন বিশ্বাস করা হয়; সে তখন তার সুস্থ-স্বাভাবিক ‘আমি’ থাকে না, হয়ে যায় ‘অন্য’ কেউ। তেমনি মোহে অন্ধ মানুষ মোহের বস্তু বা মানুষ সম্পর্কে ভাবে, ‘ওটা বা ওকে ছাড়া আমি বাঁচব না।’ এটা এক অস্বাভাবিক মনোবিকার; যার হয় সে আর সে থাকে না। এ অবস্থায় কেউ আত্মহত্যা করে, কেউ তার মোহলাভের বাধাকে হত্যা করে। প্রেমে ব্যর্থ হয়ে প্রেমিকাকে হত্যা করাও প্রায় এমন ধরনেরই আচরণ। এ অবস্থায় প্রিয়তম হয়ে ওঠে তার কাছে ঘৃণ্যতম। ভোগবাদের সংস্কৃতি যখন মানুষের থেকে ভোগের বস্তুকে, জীবনের থেকে পণ্যকে বড় করে দেখায়, তখন কারও কারও মধ্যে এমন চরম ধ্বংসাত্মক বাসনা জাগতে পারে। কারখানার চেইন-বেল্টের মতো আমরা পণ্যের স্রোতের মধ্যে হিমশিম খাই। সেখানে প্রতিমুহূর্তে পণ্য পিক করতে না পারলে যেন আমি আনফিট। এ অবস্থায় পণ্য ও বস্তুই হয়ে যায় মানুষ ও তার মানবিক অধিকারের বিকল্প। পণ্য ছাড়া তার ‘আমি’ যেন শূন্য হয়ে যায়। আজকে গণহারে এমন হত্যাকাণ্ড ঘটছে না সত্য। পারিবারিক পরিবেশ, বেড়ে ওঠার প্রভাব ইত্যাদি কারণও রয়েছে এর পেছনে। পাশাপাশি সম্পর্কের ভাঙন, অস্থিরতার প্রভাবও দেখতে হবে। শিশু থেকে তরুণ-তরুণীদের অনেকেই কি এমন ভোগ ও মোহের অসুখে ভুগছে না? মানুষ রেখে টাকা, জিনিস, ভোগ-বিলাসের দিকেই কি ছুটছি না আমরা? বাজার কি সেভাবেই ডাকছে না আমাদের? এর ফেরে পড়ে মানুষের ভেতর থেকে মনুষ্যত্ব ও শান্তি বেলুনের বাতাসের মতো উবে যাচ্ছে। মানুষটা তখন চুপসে যায়, তখনই সম্ভাবনা তৈরি হয় যেকোনো বিপর্যয়ের। ভোগবাদী অসন্তোষ হলো সেই আসল অসুখ। সন্তানের হাতে বাবা-মায়ের হত্যাকাণ্ড হলো সেই রোগের জ্বলন্ত ও রক্তাক্ত লক্ষণ। আদালত হত্যার বিচার করবেন; কিন্তু সমাজমনস্তত্ত্বকে বিকৃত করার দায়টা তো কাউকে নিতে হবে। শিশুরা মায়ের গর্ভে জন্মালেও, তাদের মন-মানসিকতা গড়ে দেয় সমাজ-বাস্তবতা। সেই বাস্তবতার ওপর পরিবারের হাত নেই, হাত আছে রাষ্ট্রের, সরকারের, ব্যবস্থার। একটা সমাজব্যবস্থা যখন বিগড়ে যায় বা অসুস্থ হয়ে যায়, তখন ‘কোলাটরেল’ বা পারিপার্শ্বিক শিকার হয় অনেক অসাধারণ মানুষ। সমাজের চিকিৎসা না করে ব্যক্তির বিকারের বিহিত করা সম্ভব নয়। আমাদের তরুণেরা কেবল ঝুঁকিতে নেই, তারা নিজেরাই হয়ে উঠছে ঝুঁকি। পিতা-মাতার লাশের সামনে খুনি সন্তানের দাঁড়িয়ে থাকার দৃশ্য সেই ঝুঁকির সতর্কঘণ্টা বাজিয়ে গেল।ইহাতে মন্তব্য প্রদান বন্ধ রয়েছে
72		নিজস্ব প্রতিবেদক। ২৩ সেপ্টেম্বর ২০১৬সংবাদ: কুড়িগ্রামের রৌমারী সীমান্ত ও ঝিনাইদহ সীমান্তের ওপারে ভারতীয় সীমান্তরক্ষী বাহিনীর (বিএসএফ) গুলিতে দুই বাংলাদেশি নিহত হয়েছেন। আজ শুক্রবার সকালে এসব ঘটনা ঘটে। নিহত দুই বাংলাদেশির একজন দুখু মিয়া (৩০)। বাড়ি রৌমারী উপজেলার শৌলমারী ইউনিয়নের ফকিরপাড়া গ্রামে। অপরজন জসিম উদ্দিন মণ্ডল (২৭)। বাড়ি চুয়াডাঙ্গা জেলার বেগমপুর গ্রামে।মো. নোমান মুন্সিআর কত? এই কি ভারতের শান্তি ও বন্ধুত্বের আচরণ? অপরাধ করলে তাদের গ্রেপ্তার করে উভয় দেশের প্রচলিত আইনে বিচার করা যেতে পারে। তাই বলে হত্যা? সীমান্তে হত্যা বন্ধে দুই দেশের সরকারের উচ্চপর্যায়ে আলোচনা করে কার্যকর পদক্ষেপ নেওয়া উচিত।আন্দালিবপ্রতিবছর লাখ লাখ বাংলাদেশি ভিসা নিয়ে ভারতে নানা কাজে যায়, তাদের কাউকে তো গুলি খেয়ে মরতে হয় না! বাংলাদেশ ও ভারতের মধ্যে শত কোটি টাকার পণ্যের বাণিজ্য চলে, এ লেনদেন করতে গিয়ে কি কাউকে গুলি খেয়ে মরতে হয়েছে? তাহলে কেন কিছু লোক অবৈধ এ গরু চালান করতে গিয়ে জীবন দিচ্ছে, যেখানে আমরা গরু পালনে স্বয়ংসম্পূর্ণ হতে চাচ্ছি?ইহাতে মন্তব্য প্রদান বন্ধ রয়েছে
73		অনলাইন ডেস্ক | সেপ্টেম্বর ২৩, ২০১৬সংবাদ: বোলিং অ্যাকশনের পরীক্ষায় উতরে গেছেন তাসকিন আহমেদ ও আরাফাত সানি। টি-টোয়েন্টি বিশ্বকাপে আচমকা পাওয়া ধাক্কায় শঙ্কার যে মেঘ বাংলাদেশের ক্রিকেটে উড়ছিল, সেটি কেটে গেল আজ। আইসিসি আজ একটু আগে জানিয়ে দিল, নতুন করে দেওয়া বোলিং পরীক্ষায় উত্তীর্ণ হয়েছেন তাসকিন ও সানি। ফলে আন্তর্জাতিক ক্রিকেটে বল করতে আর বাধা নেই দুজনের। আফগানিস্তানের বিপক্ষে সিরিজেই থাকবেন তাসকিন।জয়শাবাশ রয়েল বেঙ্গল টাইগার!নাম প্রকাশে অনিচ্ছুকঅস্ট্রেলিয়ায় যাওয়ার আগে তাসকিন ও সানি দীর্ঘদিন পুনর্বাসন–প্রক্রিয়ায় নিজেদের বোলিং অ্যাকশন শুধরে নিয়েছিলেন বলেই রায় তাঁদের পক্ষে গেছে। কাজেই যারা চেন্নাইয়ের টেস্টের অজুহাতে ভারতের ওপর খড়্গহস্ত হচ্ছে, তারা আসলে ক্রিকেট থেকে ভারতবিরোধী পলিটিকসেই বেশি মনোযোগী।নাসিমসত্য ঢাকা থাকে না, স্বাগত তাসকিন ও সানিকে। বিশেষ করে প্রতিবেশী তাসকিনকে।ইহাতে মন্তব্য প্রদান বন্ধ রয়েছে
74		সৈয়দ শামসুল হক লিখছেন। ক্যানসারের সঙ্গে বাস করছেন, সেই বাস্তবতার কাছে নতি স্বীকার না করে তিনি লিখেই চলেছেন। হাসপাতালের বিছানায় শুয়েই তিনি শতাধিক কবিতা লিখেছেন। একাধিক গল্প লিখেছেন। গল্প লেখেন ডিকটেশন দিয়ে, আনোয়ারা সৈয়দ হক, আরেকজন শক্তিমান লেখক আমাদের, শ্রুতিলেখন করেন। সেই সব গল্পের ভাষাভঙ্গিতে সৈয়দ শামসুল হকীয় মুদ্রা নির্ভুলভাবে মুদ্রিত থাকে। সৈয়দ শামসুল হককে বিশেষ করে আমার গুরু বা শিক্ষক বলে মান্য করি আমি। আমি তখন উচ্চমাধ্যমিক পাস করে ঢাকার বাংলাদেশ প্রকৌশল বিশ্ববিদ্যালয়ে ভর্তি হয়ে ক্লাস শুরুর জন্য অপেক্ষা করছি, রংপুর শহরে। এই সময় সৈয়দ শামসুল হক এলেন রংপুরে, অভিযাত্রিকের অনুষ্ঠান করতে, উঠলেন রংপুর সার্কিট হাউসে। আমি বিশাল একটা ক্যাসেট প্লেয়ার নিয়ে গেলাম তাঁর কাছে, তাঁর সাক্ষাৎকার নেব। তাঁকে বললাম, আমি বিচিত্রায় প্রকাশিত আপনার ‘হৃৎ কলমের টানে’ কলামটা নিয়মিত পড়ি। তাতে আপনি বলেন, নতুন লেখকদের কর্তব্য হলো বইপড়া। পড়ার বাইরে আপনি নতুন লেখকদের উদ্দেশে আর কোনো উপদেশ দেবেন কি না। সৈয়দ শামসুল হক ডান হাতের তিন আঙুল তুলে বাঁ হাতের দুই আঙুল দিয়ে ধরে গুনতে লাগলেন, ‘পড়ার বাইরে নতুন লেখকদের উদ্দেশে আমার তিনটে উপদেশ আছে—পড়ো, পড়ো এবং পড়ো।’ তিনি বললেন, ‘অনেকেই বলে, দেশে ভালো বই পাওয়া যায় না, আমি তাঁদের বলি, আমাদের মধ্যে কজন মাইকেল মধুসূদন দত্ত পুরোটা পড়েছেন? আমাদের মধ্যে কজন বঙ্কিমচন্দ্র পুরোটা পড়েছেন?’সেই সাক্ষাৎকারে তিনি বললেন, লেখকের পড়া আর পাঠকের পড়া এক নয়। পাঠক পড়বেন, উপভোগ করবেন। লেখক প্রথমে পড়বেন পাঠকের মতো, তারপর তিনি থামবেন, ভাববেন, কেন উপভোগ করলাম, কৌশলটা কী? কেন রবীন্দ্রনাথ কোনো গল্পে একটাও সংলাপ ব্যবহার করেননি, আর কেনই-বা একটা গল্প শুধু সংলাপ দিয়েই তৈরি করেছেন।এরপরে যে কতবার হক ভাইয়ের কাছে গেছি, কত ইন্টারভিউ নিয়েছি।একবার তিনি বলেছিলেন, আমি ইতিহাসকে দু দশ বছরের নিরিখে দেখি না, মহাকালের নিরিখে দেখি। একটা বছরে, দশটা বছরে দেশের চলা শ্লথ হতে পারে, মনে হতে পারে, আমরা পিছিয়ে যাচ্ছি, কিন্তু সামগ্রিক বিচারে মানুষ এগোবে, সভ্যতা এগোবে, দেশ এগোবে। আমি তাঁর এই কথা কোনো দিনও ভুলি না। মাঝেমধ্যে দেশ নিয়ে, সমাজ নিয়ে, রাষ্ট্র নিয়ে, এমনকি মানুষের অভব্য আচরণ, কারণহীন করুণাহীন নিম্নরুচির আঘাতে মর্মাহত হই। ভাবি, নাহ, আর হলো না, আমাদের উন্নতি নেই, আমরা বোধ হয় আর সভ্য হব না, আমরা খারাপ বলেই আমরা সুশাসন পাওয়ারও যোগ্য নই। তখন সৈয়দ শামসুল হকের ওই কথা আমার মনে আসে, দু চার দশ বছরের নিরিখে ইতিহাসকে বিচার কোরো না।এই তো আগস্ট ২০১৬ সালের কথা। প্রথম আলোতে পনেরোই আগস্টে বঙ্গবন্ধুকে নিয়ে সংখ্যা বের করতে হবে—শোক ও শ্রদ্ধা। সৈয়দ শামসুল হক তখন লন্ডনে চিকিৎসাধীন। তাঁকে ফোন করলাম। কবিতা দিন। তিনি কবিতা ই-মেইলে পাঠালেন। পড়ে অভিভূত হলাম। কলমে জাদু না থাকলে এই রকম লেখা সম্ভব না। এরপর শুরু হলো এসএমএস চালাচালি। তিনি নিচের দিক থেকে দশম লাইনের একটা শব্দ বদলাতে চান। প্রথমে একটা বিকল্প শব্দ দিলেন। পরে সেটাও পাল্টালেন। বললেন, এটা দাও, ছন্দও সুন্দর হবে। আমি বললাম, হক ভাই, আপনার কাছে আমাদের শেখার আছে। এই শরীর, এই স্বাস্থ্য নিয়ে সুদূর লন্ডন থেকে আপনি কবিতার একটা শব্দ নিয়ে কী খুঁতখুঁতই না করছেন।তিনি আমাকে আবারও উপদেশ দিলেন, গুরুবাক্য হিসেবে যা আমি সর্বদা মনে রাখার চেষ্টা করব। বললেন, লেখালেখির ব্যাপারে লেখকের অবশ্যই ‘প্যাশন’ থাকতে হবে, এটা তুমি কখনোই বিসর্জন দিতে পারো না।সৈয়দ শামসুল হকের এই যে প্যাশন, সেটা তাঁর রোগশয্যাতেও অটুট আছে। অটুট আছে জিগীষাও। জয় করার ইচ্ছা। তিনি লিখছেন, লেখাই তো অস্ত্র। কী অসাধারণ কবিতা তিনি আমাদের দিয়েছেন, পরানের গহীন ভিতর, কিংবা বৈশাখে রচিত পঙ্‌ক্তিমালা, কাব্যনাট্য—নূরলদীনের সারা জীবন কিংবা পায়ের আওয়াজ পাওয়া যায়,  কথাসাহিত্য—অন্তর্গত, দূরত্ব, নিষিদ্ধ লোবান। তাঁর আত্মজীবনীমূলক বইগুলো—প্রণীত জীবন বা তিন পয়সার জ্যোৎস্না—সাম্প্রতিক বইগুলোও জানান দেয় যে তিনি এখনো আমাদের সর্বশ্রেষ্ঠ লেখকদেরই একজন।ডাক্তার যখন আপনাকে বলে দেয়, আপনি আর বেশি দিন বাঁচবেন না, তখন কেমন লাগে! স্টিফেন হকিংয়ের কাছ থেকে সেই রকম অনুভূতি আমরা জানতে পারি। স্টিফেন হকিং পৃথিবীর সেরা মহাকাশবিজ্ঞানীদের একজন, যাঁর লেখা এ ব্রিফ হিস্ট্রি অব টাইম সর্বকালের সবচেয়ে বেশি বিক্রি হওয়া বইয়ের একটা। তিনি ব্ল্যাক হোলস অ্যান্ড বেবি ইউনিভার্স অ্যান্ড আদার স্টোরিজ বইয়ে তাঁর অসুস্থতার গল্প, শৈশবের গল্প আর ব্রিফ হিস্ট্রি অব টাইম লেখার গল্প আমাদের শুনিয়েছেন। ১৯৪২ সালে জন্মগ্রহণ করেছেন স্টিফেন হকিং। তিনি যখন ছাত্র, অক্সফোর্ডে পড়েন, তখন তিনি বুঝতে পারেন, তাঁর একটা রোগ আছে, তিনি ঝাপসা দেখেন কখনো কখনো। তাঁর ২১ বছর বয়সে, ১৯৬৩ সালে, তিনি হাসপাতালে যান টেস্ট করাতে। তখন জানা গেল, তাঁর মটর নিউরন ডিজিজ হয়েছে। এটা আর সারবে না। তিনি ধীরে ধীরে অচল হয়ে যাবেন এবং তিনি মারা যাবেন। সেটা কত তাড়াতাড়ি তা তিনি জানতেন না। হয়তো ছয় মাস, হয়তো কয়েক বছর। তখন তাঁর পাশের বিছানায় লিউকোমিয়া রোগে আক্রান্ত এক বালককে তিনি দেখেন। সেও মারা যাবে। স্টিফেন হকিং ভাবলেন, আমার অবস্থা ওর চেয়ে ভালো। আমি কবে মারা যাব, তা জানি না। আর এখন তো আমি রোগটাকে অনুভব করতে পারছি না।তিনি হাসপাতাল থেকে ফিরলেন। তাঁর মনে হলো, তিনি মৃত্যুদণ্ডপ্রাপ্ত এক আসামি। কিন্তু বিস্ময়কর হলো, তিনি জীবনকে আগের চেয়ে বেশি করে উপভোগ করতে শুরু করলেন এবং কাজ করাটাকে বেশি গুরুত্ব দিতে শুরু করলেন। তিনি বিয়ে করলেন। কাজ করে চললেন। তাঁর চলাচল সীমিত হয়ে আসতে লাগল। হুইলচেয়ার ছাড়া তিনি চলতে পারেন না। এভাবে চলল প্রায় এক যুগ। ১৯৮৫ সালে, তাঁর ৪৩ বছর বয়সে তিনি নিউমোনিয়ায় আক্রান্ত হলেন। এরপর তাঁর একটা অপারেশন হলো। এরপরে বন্ধ হয়ে গেল তাঁর কথাও। তখন তিনি মানুষের সঙ্গে যোগাযোগ স্থাপন করতেন চোখের পাতা ফেলে। কেউ একজন তাঁর সামনে একটা অক্ষর ধরত, আর তিনি চোখের পাতা ফেলে সেটাকে অনুমোদন করতেন। তারপর তাঁর জন্য একটা কম্পিউটার সফটওয়্যার এল, যেটা দিয়ে চোখের পাতা ফেলে লিখতে পারতেন। এখনো তিনি কথা বলতে পারেন না, কম্পিউটারের মাধ্যমে তাঁর চিন্তাগুলো লেখা হয়। এভাবে তিনি বই লেখেন। ব্রিফ হিস্ট্রি অব টাইমও লিখেছেন প্রতিবন্ধিতা সত্ত্বেও। পাতার পর পাতা সংশোধন করেছেন। এখন তিনি এভাবে বিভিন্ন সভা-সেমিনারে বক্তৃতাও দিচ্ছেন। ১৯৭০-এর দশকের শুরুর দিকেই যাঁর জীবনাবসান হওয়ার কথা, তিনি এই ২০১৬ সালেও আছেন, বিপুলভাবে। তিনি চলতে পারেন না, নড়তে পারেন না, চোখের পাতা ছাড়া কিছুই নড়াতে পারেন না, কথা বলতে পারেন না, কিন্তু তিনি লিখছেন, গবেষণা করছেন, লেকচার দিচ্ছেন। ভাবা যায়!গত পরশু প্রথম আলোয় এসেছিলেন বিজ্ঞানী দীপঙ্কর তালুকদার। আইনস্টাইনের সূত্র প্রমাণিত করে গত বছর মহাকর্ষীয় তরঙ্গ লাইগোতে ধরা পড়েছে, সেই গবেষক দলের একজন বরগুনার দীপঙ্কর তালুকদার। ছেলেবেলায় যাঁর স্কুলের বেতন ২৪ টাকা দেওয়াও ছিল কষ্টকর। এখন অরিগন বিশ্ববিদ্যালয়ের গবেষক। জার্মানির ম্যাক্স প্লাংক ইনস্টিটিউট, ওয়াশিংটন স্টেট ইউনিভার্সিটি থেকে পড়েছেন। তিনি গত পরশু কিশোর আলো ও গণিত অলিম্পিয়াডের কিশোরদের সঙ্গে কথা বলছিলেন। একজন তাঁকে প্রশ্ন করল, এলিয়েন কি আছে? দীপঙ্কর তালুকদার বিজ্ঞানের মানুষ, প্রমাণ ছাড়া তিনি কথা বলবেন না। তিনি বললেন, এটা নিয়ে যুক্তরাষ্ট্র প্রচুর গবেষণা করেছে, টাকা খরচ করেছে, এলিয়েন পায়নি। এলিয়েন তো পাওয়া যাবে না, সংকেত পাওয়া যেতে পারত। এখনো যায়নি।স্টিফেন হকিং মজার মানুষ। কিছুদিন আগে ইংল্যান্ডে তাঁকে বাচ্চারা জিজ্ঞেস করেছিল, জায়ান মালিক (জনপ্রিয় ব্যান্ড তারকা) ওয়ান ডিরেকশন (গানের দল) ছেড়ে দিয়েছেন, অন্য কোনো জগতে কি জায়ান মালিক সেই ব্যান্ডে ফিরতে পারেন না?স্টিফেন হকিং বলেছেন, ‘আরেকটা গ্যালাক্সিতে হয়তো আরেকটা ওয়ান ডিরেকশন আছে, জায়ান মালিক সেখানে তার ব্যান্ড ছেড়ে দেয়নি।’অন্য গ্রহ থেকে এলিয়েনরা এসে পৃথিবী ধ্বংস করবে কি না। স্টিফেন হকিং জবাব দেন, তার চেয়েও বড় শঙ্কা হলো পৃথিবীতে যে পরিমাণে আণবিক বোমা আছে, তা পৃথিবীর ধ্বংস হয়ে যাওয়ার জন্য যথেষ্ট। তিনি বলেন, ভুল করে কোনো দুর্বল দেশের পারমাণবিক বোমার সুইচে কোনো পাগল বা সন্ত্রাসী ঢুকে পড়ে সুইচ টিপে দিলেই পৃথিবী শেষ। কারণ, সেটাকে প্রতিরোধ করতে সব দেশই তার তার সুইচ টিপে দেবে। হকিং বলেন, তাই আমাদের উচিত সব সরকারকে চাপ দেওয়া অস্ত্র কমানোর জন্য।তিনি বলেন, একটা অসুস্থ কৌতুক আছে, পৃথিবীতে এলিয়েন আসে না। কারণ, কোনো এলিয়েন প্রজাতি যখন খুব উন্নতি করে, তখন তারা নিজেরাই নিজেকে ধ্বংস করে। তিনি বলেন, আমি আশা করি, পৃথিবীর ক্ষেত্রে তা ঘটবে না।সৈয়দ শামসুল হক বলেন, আমি অচিকিৎস্য রকমের আশাবাদী। আর গাব্রিয়েল গার্সিয়া মার্কেস বলেন, মানুষের পরাজয় মেনে নিতে আমি অস্বীকার করি। কিংবা হেমিংওয়ের মতো আমরা বলতে পারি, মানুষকে ধ্বংস করা যেতে পারে, কিন্তু পরাজিত করা যাবে না।আমরা সবাই মরণশীল। আমাদের হাতের অবশিষ্ট দিনও তো গোনা। যে কটা দিন বাঁচি, আমাদেরও তো ভালো ভালো কাজই করা উচিত। ‘সংসার মাঝে কয়েকটি সুর, রেখে দিয়ে যাব করিয়া মধুর, দু-একটি কাঁটা করি দিব দূর, তারপর ছুটি নিব।’ একটা হলেও যেন কাঁটা দূর করতে পারি!আনিসুল হক: সাহিত্যিক ও সাংবাদিক।ইহাতে মন্তব্য প্রদান বন্ধ রয়েছে
75		আমি তখন দৈনিক সংবাদ-এ সম্পাদকীয় বিভাগে কাজ করি। একদিন মুনীর ভাই (খোন্দকার মুনীরুজ্জামান) একটি লেখা দিয়ে বললেন, দেখুন তো লেখাটি ছাপা যায় কি না। লেখক এ জেড এম আবদুল আলী। আনিস স্যারের বন্ধু। আনিস স্যার মানে শিক্ষাবিদ-অধ্যাপক আনিসুজ্জামান। লেখাটি তিনি ছাপার জন্য অনুরোধ করেননি। লেখককে পরিচয় করিয়ে দিয়েছেন মাত্র। পড়ে দেখি লেখাটি পাকা হাতের। সেই থেকে এ জেড এম আবদুল আলী হয়ে গেলেন সংবাদ-এর নিয়মিত লেখক। এরপর ভোরের কাগজ, প্রথম আলো, ইত্তেফাক, যুগান্তরসহ আরও কয়েকটি পত্রিকায় লিখেছেন।এই লেখার সূত্রেই তাঁর সঙ্গে ঘনিষ্ঠতা। একবার সহকর্মী হাসান মামুনকে নিয়ে তাঁর বাসায়ও গিয়েছিলাম লেখার জন্য অনুরোধ জানাতে। বাসায় তাঁর ও ভাবির আতিথেয়তা-আন্তরিকতা মনে রাখার মতো। ভাবি ছিলেন ভারতেশ্বরী হোমসের প্রথম ব্যাচের উজ্জ্বল ছাত্রী। পরে সেই ঘনিষ্ঠতা আরও নিবিড় হয় বিএনপির আমলে কিছু রাষ্ট্রীয় অনাচারের বিরুদ্ধে নাগরিক সমাজের বিভিন্ন উদ্যোগ-আয়োজনে। আলী ভাই  সেসব আয়োজনে যেতেন শ্রোতা হিসেবে। আরও পরে ইয়াজউদ্দিন আহম্মেদের তুঘলকি কাণ্ডকারখানার পর যখন সেনাসমর্থিত তত্ত্বাবধায়ক সরকার এল, তখন আরও অনেকের সঙ্গে তাঁর মনেও শঙ্কা দেখা দেয়। তাহলে কি ‘অন্তর্বর্তী’ শাসন দীর্ঘায়িত হবে? গণতন্ত্র নির্বাসিত থাকবে?সেই সময়ে প্রথম আলোয় ‘১-১১ থেকে ৫-২৭’ শিরোনামে এক লেখায় জরুরি অবস্থা তুলে নেওয়ার পক্ষে জোরালো যুক্তি তুলে ধরেছিলেন আবদুল আলী। তিনি মনে করতেন, গণতন্ত্র যত মন্দই হোক, এর বিকল্প নেই। একাধিক লেখায় আলী ভাই তথ্য-উপাত্ত দিয়ে দেখিয়ে দিয়েছেন, বাংলাদেশের দুই সামরিক শাসক উন্নয়নের যতই বাগাড়ম্বর করুন না কেন, পূর্ববর্তী আওয়ামী লীগ শাসনামল সব অর্থনৈতিক সূচক ও প্রবৃদ্ধিতে এগিয়ে ছিল।এ জেড আবদুল আলী ছিলেন দর্শনের ছাত্র। আবার সাহিত্যের একনিষ্ঠ পাঠক। এ কারণে তাঁর অধিকাংশ লেখায় বিভিন্ন ভাষার শ্রেষ্ঠ লেখকের গল্প, উপন্যাস, নিবন্ধ ও কবিতার উদ্ধৃতি থাকত। অনেক সময় তাঁদের মুখ দিয়ে নিজের কথাটি বলতেন।উত্তরায় তাঁর প্রতিবেশী ছিলেন কূটনীতিক ও সাবেক সচিব মহিউদ্দিন আহমদ। বিভিন্ন সভা-অনুষ্ঠান ছাড়াও ‘শিউলিতলা’র আড্ডায় গেলে আলী ভাইয়ের সঙ্গে দেখা হতো। মহিউদ্দিন ভাই জানান, মৃত্যুর সপ্তাহ তিনেক আগে আলী ভাই তাঁর বাড়িতে একটি পারিবারিক অনুষ্ঠানে গিয়েছিলেন হুইলচেয়ারে বসে । সঙ্গে ভাবি ও তাঁর ছেলেও ছিলেন। সেখানে আলী ভাই গানও গেয়েছেন। তিনি ছিলেন গানপাগল মানুষ। তাঁর ভাগনি রবীন্দ্রসংগীতশিল্পী রেজওয়ানা চৌধুরী বন্যা বলেছেন, ‘আমার এই অবস্থানে আসার পেছনে মামার ভূমিকাই সবচেয়ে বেশি।’মৃদুভাষী আলী ভাই আড্ডায় কম কথা বলতেন। অন্যের কথা শুনতে পছন্দ করতেন। কিন্তু মাঝেমধ্যে নীরবতা ভঙ্গ করে এমন সরস ও তির্যক মন্তব্য করতেন, যা হতো দশ কথার এক কথা। আবদুল আলীর লেখায় রাগ ছিল না, ছিল ন্যায় ও সত্যের প্রতি অনুরাগ। নানা তথ্য-উপাত্ত দিয়ে তিনি তাঁর যুক্তি তুলে ধরতেন। তাঁর লেখা ছিল তাঁর চরিত্রের মতোই আপন বৈশিষ্ট্য ও বিভায় উজ্জ্বল। তিনি কখনো পাণ্ডিত্য জাহির করতেন না; অনেক কঠিন বিষয়ও সহজ ভাষায় বলতে পারতেন। শারীরিক অসুস্থতার কারণে তিনি সাম্প্রতিককালে লেখালেখি ছেড়ে দিয়েছিলেন।আলী ভাই সব সময়ই প্রগতি ও প্রতিক্রিয়াশীলতার মধ্যে স্পষ্ট সীমারেখা টেনে চলতেন। তেলে-জলে মেশানোর চেষ্টা করতেন না। তিনি মনেপ্রাণে মুক্তবুদ্ধি ও মুক্তচিন্তাকে লালন করতেন। সত্য, ন্যায়, মানবাধিকার ও সুশাসনের পক্ষে তীক্ষ্ণ ছিল তাঁর কলম ও কলাম। তিনি সাম্প্রদায়িকতাকে সর্বতোভাবে ঘৃণা করতেন। পার্বত্য চট্টগ্রামের প্রান্তিক মানুষের জীবনসংগ্রাম থেকে ধর্মীয় সংখ্যালঘুদের দুর্দশা, নারীর ওপর নির্যাতন থেকে সামাজিক অবক্ষয়, আমলাদের কপটতা থেকে রাজনীতিকদের স্ববিরোধিতা—সবকিছুই তাঁর লেখনীতে উঠে আসত।এ জেড আবদুল আলী প্রকৃত অর্থেই সংসদীয় ব্যবস্থা ও ক্ষমতার বিকেন্দ্রীকরণ চেয়েছেন। তিনি কেন্দ্রীভূত ক্ষমতার বিরুদ্ধে ছিলেন বলেই প্রধানমন্ত্রীর কার্যালয়ের বিশাল ক্ষমতা খর্ব করার কথা বলতেন। তিনি মনে করতেন, প্রধানমন্ত্রীর হাতে ন্যস্ত মন্ত্রণালয়ের বাইরে কোনো মন্ত্রণালয় সম্পর্কে প্রধানমন্ত্রীর কার্যালয়ের খবরদারি করা ঠিক নয়। তিনি বলতেন, বাংলাদেশে যে সংসদীয় ব্যবস্থা আছে, সেটি কার্যত রাষ্ট্রপতিশাসিত ব্যবস্থার আদলে। আসলে ১৯৯১ সালের সংসদীয় ব্যবস্থায় ফিরে যাওয়ার সময়েই এই ত্রুটি ছিল। তখন আওয়ামী লীগ এর প্রতিবাদ করলেও ক্ষমতায় এসে তারা সংশোধনের উদ্যোগ নেয়নি।এ জেড এম আবদুল আলী আরেকটি বিষয়ে অত্যন্ত নিষ্ঠাবান ছিলেন—অসাম্প্রদায়িক চেতনা। তিনি সাম্প্রদায়িক ধ্যানধারণাকে ঘৃণা করতেন। মনে আছে, তত্ত্বাবধায়ক সরকারের আমলে উপদেষ্টা মেজর জেনারেল (অব.) আবদুল মতিনের সাম্প্রদায়িক বিদ্বেষপুষ্ট একটি বইয়ের সমালোচনা করেই তিনি ক্ষান্ত হননি, সেই বই ফটোকপি করে জনে জনে বিলি করেছেন, অন্যদের লিখতে উদ্বুদ্ধ করেছেন। মতিনের আমাদের স্বাধীনতা সংগ্রামের ধারাবাহিকতা এবং প্রাসঙ্গিক কিছু কথা বইয়ে এমন সব সাম্প্রদায়িক উসকানিমূলক কথাবার্তা ছিল, যা স্বাধীনতাবিরোধীরাও উচ্চারণ করতে সাহস পাননি। ২০০০ সালে একুশে ফেব্রুয়ারি আন্তর্জাতিক মাতৃভাষার মর্যাদা পাওয়ার ঘটনাটি তিনি দেখেছেন অত্যন্ত নেতিবাচক দৃষ্টিতে। তাঁর মতে, এতে নাকি ‘কথিত বাঙালি জাতীয়তাবাদীদের নাচানাচি ও হইহুল্লোড় বেড়ে যাবে।’ পার্বত্য চুক্তির বিরোধিতা করে ওই উপদেষ্টা আরও লিখেছিলেন, ‘রাজনৈতিকভাবে এ দেশের স্বতন্ত্রকে মুছে ফেলার জন্য দেশের এক-দশমাংশ ভূখণ্ডকে (পার্বত্য চট্টগ্রাম) অন্যের দখলদারিতে ছেড়ে দেওয়া হয়েছে।’ ভাগ্যিস, তাঁর আশঙ্কা অমূলক প্রমাণিত হয়েছে। ওই ভূখণ্ড বাংলাদেশেরই অবিচ্ছেদ্য অংশ আছে এবং থাকবে।সেনাসমর্থিত তত্ত্বাবধায়ক সরকারের আমলেই ক্ষমতাধরদের ভ্রুকুটি উপেক্ষা করে আবদুল আলী ওই বইয়ের সমালোচনা করেছিলেন। এ থেকে  নিভৃতচারী মানুষটির মনের সাহস আঁচ করা যায়।আওয়ামী লীগের প্রতি যে আলী ভাইয়ের কিছুটা পক্ষপাত ছিল তা তাঁর লেখালেখি থেকেই আমরা জানতে পারি। কিন্তু সেই আওয়ামী লীগ যখন খেলাফত মজলিসের সঙ্গে চুক্তি করল, তিনি সেটিকে অভিহিত করলেন ‘পরাজয় নিশ্চিত করার দলিল’ হিসেবে। পরে অবশ্য দলটি সেই চুক্তি বাতিল করেছিল। ২০০৮ সালের নির্বাচনে আওয়ামী লীগের বিজয়ে আরও অনেকের মতো এ আলী ভাইও খুশি হয়েছিলেন। সেই সঙ্গে তিনি তাদের সতর্ক করে দিতেও ভোলেননি ।২০০৯ সালের ২৭ এপ্রিল প্রথম আলোয় ‘সংস্কৃতি: দেশের ও রাজনীতি’ কলামে তিনি লিখেছিলেন, ‘সম্প্রতি হয়ে যাওয়া জাতীয় সংসদ নির্বাচনে আওয়ামী লীগ দিনবদলের স্বপ্ন দেখিয়েছে। কিন্তু ছাত্রলীগের ছেলেদের কাণ্ড দেখে মনে হচ্ছে, তারা সেই দিনবদলে বিশ্বাস করে না। বিশ্ববিদ্যালয়গুলোতে কয়েক দিন ধরে যা শুরু হয়েছে, কঠোর হাতে বন্ধ করতে না পারলে সেই দিনবদলের সনদ কার্যকর করা কঠিন হবে।’এ জেড আবদুল আলী যে দিনবদলের আশা করেছিলেন, সেটি অপূর্ণই রয়ে গেল।এই সত্যব্রতীর প্রতি বিনীত শ্রদ্ধার্ঘ্য।  সোহরাব হাসান: কবি, সাংবাদিক।sohrabhassan55@gmail.com ইহাতে মন্তব্য প্রদান বন্ধ রয়েছে
76		নিজস্ব প্রতিবেদক। ২১ সেপ্টেম্বর ২০১৬সংবাদ: স্বাধীন নির্বাচন কমিশনের (ইসি) জন্য ‘সার্চ কমিটি’ গঠন করাকে সরকারের নাটক বলেছে বিএনপি। দলটি বলেছে, সার্চ কমিটি নাটকের পরিচালক আওয়ামী লীগ। এই নাটক দেশের মানুষ দেখে না। আজ মঙ্গলবার বিকেলে রাজধানীর ইঞ্জিনিয়ার্স ইনস্টিটিউশন মিলনায়তনে এক আলোচনা সভায় বিএনপির মহাসচিব মির্জা ফখরুল ইসলাম আলমগীরসহ দলের নেতারা এসব কথা বলেন।এন আহমেদসার্চ কমিটি করে ইসি নিয়োগ দিলেও আওয়ামী লীগের অধীনে অবাধ, সুষ্ঠু, নিরপেক্ষ নির্বাচন হবে না। কারণ, তার প্রমাণ ২০১৪ সালের ৫ জানুয়ারির নির্বাচনের পর মেয়র নির্বাচন ও ইউনিয়ন পরিষদ নির্বাচন।মির মো. মোফাজ্জল হোসেন৩৪ বছরে আমি কখনো ভোট দিইনি, আর দিতেও চাই না। আমার একটা ভোট না দেওয়াতে যদি পদ্মা সেতু, ঢাকায় মেট্রো রেল, এক্সপ্রেস সড়ক হয়, দেশের প্রবৃদ্ধি বাড়ে, মাথাপিছু আয় বৃদ্ধি পায়, মহাকাশে নিজস্ব স্যাটেলাইট, পারমাণবিক পাওয়ার প্ল্যান্ট হয়, জনগণের জীবনমান উন্নত হয়...তাহলে আমি ভোট দিতে চাই না।ইহাতে মন্তব্য প্রদান বন্ধ রয়েছে
77		একটি প্রাইভেট টেলিভিশন চ্যানেল ‘আমাদের সন্তান, আমাদের শিক্ষা’ নামের একটি অনুষ্ঠান প্রচার করছে, যা চলবে পুরো এক বছর। অনুষ্ঠানটি যাঁরা পরিকল্পনা করেছেন, তাঁদের একজন আমাকে জানালেন, আমাদের সন্তানদের শিক্ষা নিয়ে একটি উদ্বেগ থেকেই উদ্যোগটি তাঁরা নিয়েছেন। উদ্বেগটি প্রধানত শিক্ষার মান নিয়ে, শিক্ষাদানের পদ্ধতি নিয়ে, শিক্ষার বিষয়বস্তু নিয়ে এবং যে শিক্ষা আমাদের সন্তানেরা পাচ্ছে তা ভবিষ্যতের জন্য তাদের তৈরি করছে কি না, তা নিয়ে।এই অনুষ্ঠান প্রচারের পাশাপাশি চ্যানেলের সংবাদকর্মীরা যাচ্ছেন বাংলাদেশের নানা অঞ্চলে, অনুসন্ধানী দৃষ্টি ফেলছেন প্রাথমিক বিদ্যালয়ে ও মাদ্রাসায় কী পড়ানো হচ্ছে অথবা হচ্ছে না তার ওপর, তদন্ত করছেন ইংরেজি মাধ্যমের স্কুলগুলোর পাঠ্যবই ও শিক্ষণ-পদ্ধতি নিয়ে। এ পর্যন্ত এ রকম দুটি প্রতিবেদন দেখার সুযোগ আমার হয়েছে। এর একটি ছিল একটি মাদ্রাসা নিয়ে, অন্যটি ঢাকার অভিজাত পাড়াগুলোর ইংরেজি মাধ্যমের কিছু স্কুল নিয়ে। শিক্ষার সামাজিক (ও অর্থনৈতিক) মান বিচারে এই দুই ধরনের শিক্ষাপ্রতিষ্ঠানের তফাতটা, যাকে বলে আকাশ-পাতাল; তবু কিছু অদ্ভুত মিল আছে তাদের মধ্যে। উভয় প্রতিষ্ঠানে মাতৃভাষা অনুপস্থিত, উভয় প্রতিষ্ঠানে সংস্কৃতি পরিত্যাজ্য। ইংরেজি মাধ্যমের স্কুলগুলো ইহজাগতিকতার শিক্ষা দেয়; ধরে নেওয়া হয় এগুলো থেকে যারা পাস করে বেরোবে, তাদের জন্য বিশ্বের যেকোনো দেশে উচ্চশিক্ষা গ্রহণের সুযোগ থাকবে এবং তারা দেশ-বিদেশের চাকরিবাজারে একটা ভালো জায়গা করে নিতে পারবে। মাদ্রাসাগুলো শিক্ষা দেয় পরজাগতিকতা—এরা শিক্ষার্থীদের দুনিয়াদারির তালিম দিতে উৎসাহী নয়।তবে উপরিউক্ত চ্যানেলের প্রতিবেদন থেকে যা জানা গেল, তাতে মনে হলো, ইংরেজি মাধ্যমের স্কুলগুলো বিশ্বের জন্য তাদের শিক্ষার্থীদের তৈরি করতে গিয়ে মাতৃভূমি থেকে বহু দূরে নিয়ে যাচ্ছে; তারা সাংস্কৃতিকভাবে নিরালম্ব ও উন্মূল হয়ে পড়ছে। আর মাদ্রাসাগুলো মাতৃভাষার চর্চা ও স্বদেশপ্রেম থেকে শিক্ষার্থীদের বঞ্চিত করে আরেকভাবে তাদের উন্মূল ও নিঃস্ব করছে। অথচ শিক্ষার মূল আদর্শ শুধু জ্ঞানদান নয়, বরং শিক্ষার্থীদের ভেতরে নৈতিকতা, নান্দনিকতা, সুনীতি, দেশপ্রেম ও মানবিকতার বোধ তৈরি করে তাদের সম্পূর্ণ মানুষ হিসেবে গড়ে তোলা। শিক্ষার উদ্দেশ্য শুধু কিছু তথ্য শিখিয়ে দেওয়া নয়; বরং তথ্যকে জ্ঞানে এবং জ্ঞানকে  প্রজ্ঞায় রূপান্তরিত করার দক্ষতা তৈরি করা। এটি যত দিন করা সম্ভব না হবে, তত দিন শিক্ষাকে পরিপূর্ণভাবে গ্রহণ করাটা কোনো প্রতিষ্ঠান, সমাজ, শিক্ষক বা শিক্ষার্থীর পক্ষে সম্ভব হবে না।আমার এই লেখার এই জায়গায় এসে একটি বিষয় পরিষ্কার করে নেওয়া ভালো। ওই টেলিভিশন চ্যানেলটি যেমন কয়েকটি শিক্ষাপ্রতিষ্ঠানের দুর্বলতার জন্য সব ইংরেজি মাধ্যমের স্কুল বা মাদ্রাসাকে নিয়ে ঢালাওভাবে কোনো মন্তব্য করছে না বা তাদের অভিযুক্তও করছে না, আমিও তেমনি করছি না। আমি জানি, অনেক ইংরেজি মাধ্যমের স্কুল আছে, যেগুলোতে মাতৃভাষার ওপর জোর দেওয়া হয়, নিয়মিত সাংস্কৃতিক অনুষ্ঠান হয়। তেমনি অনেক মাদ্রাসাও আছে (বিশেষ করে আলিয়া মাদ্রাসা), যেগুলোতে বাংলা ও বাংলাদেশের ইতিহাস গুরুত্ব দিয়ে পড়ানো হয়। ঢাকায় তাসের দেশ-এর সবচেয়ে ভালো মঞ্চায়ন আমি করতে দেখেছি একটি ইংরেজি মাধ্যমের স্কুলে। কিন্তু আমার উদ্বেগের কারণটি হচ্ছে এই, যদি এক লাখ, এমনকি এক হাজার তরুণ শিক্ষার্থীও উন্নত শিক্ষা থেকে বঞ্চিত হয়; নিজের দেশ, সংস্কৃতি ও ইতিহাস বিষয়ে তারা অজ্ঞ থেকে যায়; যদি মাতৃভাষার অধিকার থেকে তারা বঞ্চিত হয়; তবে তা হবে একেবারেই অগ্রহণযোগ্য। পাশাপাশি আরেকটি বিষয় আমাকে ব্যথিত করে—নানান পাবলিক পরীক্ষায় যারা অকৃতকার্য হয়। যারা শিক্ষার একটা পর্যায়ে অফেরতযোগ্যভাবে ঝরে পড়ে। যারা শিক্ষার সুযোগ থেকে সারা জীবন বঞ্চিতই থাকে, তাদের মেধা ও সৃজনশীলতা, নানান সক্ষমতা আর সেবা থেকে দেশটা চিরদিনের জন্য বঞ্চিত থাকে। তারাও নিজেদের নিয়ে সমস্যায় ভোগে; হতাশা আর সংক্ষুব্ধতা তাদের সঙ্গী হয় অথবা নিজেদের তারা অক্ষম ভাবে। অথচ শিক্ষার মহাসড়কে তারা একটা জায়গা করে নিতে পারলে তাদের যাত্রার ধ্বনি জগৎকেও শোনাতে পারত।কিছুদিন আগে বাংলাদেশের অনূর্ধ্ব ১৬ ফুটবল দলের মেয়েরা একটা প্রতিযোগিতায় খেলল। এরা উঠে এসেছে বাংলাদেশের নানা প্রত্যন্ত অঞ্চল থেকে—কলসিন্দুর অথবা রাঙামাটি অথবা গাইবান্ধা থেকে। দু-তিন বছর আগে এদের অনেকে ফুটবল বস্তুটা কী, এর ওজন কী বা কী দিয়ে তা তৈরি হয়, তা-ও হয়তো জানত না। অথচ স্কুলের শিক্ষক, পরিবারের মানুষ এবং একজন নিবেদিতপ্রাণ কোচ মিলে কী অসাধ্যটাই তাদের দিয়ে সাধন করিয়ে নিলেন। এই মেয়েদের গল্পটা আমাদের একটা জিনিস শেখায়—সবাই পারে। কেউ কেউ পারে, তা নয়—সবাই পারে। যদি আমাদের শিক্ষা হতো এই মেয়েদের ফুটবল শেখার মতো হাতে-কলমে চর্চাভিত্তিক, আনন্দঘন ও স্থিরলক্ষ্য; যদি শিক্ষকেরা তাদের কোচের মতো দক্ষ, সহমর্মী ও বন্ধুবৎসল হতেন; তবে প্রত্যেক শিক্ষার্থীই একটা অসম্ভবকে সম্ভব করার জন্য তৈরি হতে পারত।এদের গল্পটি আমাদের জানায়, উদ্দেশ্যের সঙ্গে উদ্যমের যোগ হলে, শিক্ষার সঙ্গে প্রশিক্ষণের যোগ হলে, পরিশ্রমের সঙ্গে আনন্দের যোগ হলে সবই সম্ভব।চার দশকেরও বেশি সময়ের শিক্ষকতায় আমি তরুণদের সঙ্গে একটি জীবন কাটিয়েছিলাম। প্রতিদিন তাদের সঙ্গেই চলছে আমার ওঠাবসা। আমি তাদের সম্ভাবনার জায়গাগুলো ধরতে পারি, তাদের সমস্যাগুলোও বুঝতে পারি। শুরুর জীবনের শিক্ষার রকমফের কী প্রভাব তাদের পরবর্তী শিক্ষায় রেখেছে, তা আন্দাজ করতে পারি। আমি সব সময় বলি, ভালো শিক্ষার কোনো বিকল্প নেই। আমি বিশ্বাস করি, জীবনের শুরুতে যদি বইয়ের সঙ্গে আমাদের সন্তানদের একটা সখ্য তৈরি করা যায়, তাদের ভেতরে সৃজনশীলতা আর কল্পনার বিস্তার ঘটানো যায়, সংস্কৃতির সঙ্গে একটা অন্তরঙ্গতা তাদের ভেতরে তৈরি করা যায়, সুনীতি আর মূল্যবোধের সঙ্গে তাদের আত্মীয়তা করিয়ে দেওয়া যায় আর তাদের শিক্ষাজীবন আনন্দঘন করে দেওয়া যায়, তাহলে তারা কোনো দিন নিরালম্ব অথবা নিঃস্ব হবে না। তারা মাদক অথবা উগ্রবাদের গ্রাসে পড়বে না, তারা পথচ্যুত হবে না। অথচ তাদের শিক্ষা নিয়ে আমাদের চিন্তাভাবনা এখনো সেকেলেই রয়ে গেল। আমরা কিছু সনদ এবং চাকরিবাজারের সম্মতিপত্রকেই জীবনের সেরা ধন বিবেচনা করে তাদের একটা শিক্ষাগলি ধরেই তাড়িয়ে নিচ্ছি। অথচ গলিটার শেষ পর্যন্ত একটা কানাগলি—মহাসড়ক তো দূরের কথা, তা নিয়ে আমরা ভাবছি না।শিক্ষা বিষয়ে এখনো আমাদের চিন্তা একটা পুরোনো বাক্সেই রয়ে গেছে, যে বাক্সে বৈষম্যচিন্তা, শ্রেণি আর বিত্তবিভাজনটা প্রধান। ওই টিভি চ্যানেলকে ধন্যবাদ, তার সংবাদকর্মীরা নানা প্রতিবেদনে মাদ্রাসাশিক্ষার্থীদের সঙ্গেও কথা বলেছেন, তাদের কথা শুনতে চেয়েছেন। মাদ্রাসার এই শিক্ষার্থীরা আমাদের শিক্ষাবিষয়ক আলাপ-আলোচনায় অবহেলিত। কিন্তু তারাও যে আমাদের সম্পদ, এ কথাটিও আমাদের মাথায় রাখতে হবে। তাদের ভেতর থেকেও কত বিজ্ঞানী, আইনজ্ঞ, উদ্যোক্তা অথবা সৃষ্টিশীল লেখক বেরিয়ে এসে দেশের জন্য অবদান রাখতে পারে, অথচ আমরা তাদের একটা গণ্ডির মধ্যে ফেলে তাদের সেই সব সম্ভাবনা থেকে দূরেই রেখে যাচ্ছি। দারিদ্র্য, স্বাস্থ্যহীনতা, পারিবারিক দায়দায়িত্ব অথবা নানান অক্ষমতা যে শিশুদের শিক্ষাবঞ্চিত রাখছে, তাদের দিকেও নজর দিতে হবে। কাজটা কঠিন এবং বিশাল, কিন্তু করতে হবে। কুড়ি বছর আগে কেউ কি ভেবেছিল, আমরা নিজেদের পয়সায় পদ্মা সেতু বানাতে পারব? তাহলে?দুই.শিক্ষায় বিনিয়োগ বাড়াতে হবে—সেটি হতে হবে এক নম্বর রাষ্ট্রীয় ও রাজনৈতিক অঙ্গীকার। সব শিক্ষার্থীর জন্য অভিন্ন শিক্ষার সুযোগ তৈরি করাটা হতে হবে একটি সামাজিক চুক্তিও। যদি মেধাবী শিক্ষকেরা প্রাথমিক আর মাধ্যমিক স্কুলে না পড়াতে যান, সুশিক্ষা কীভাবে নিশ্চিত হবে? আমি নিশ্চিত, বেতন-ভাতা ভালো হলে, শিক্ষক নিয়োগে রাজনৈতিক প্রভাব না থাকলে, শিক্ষকদের ক্রমাগত প্রশিক্ষণের সুযোগ থাকলে, তাঁদের প্রতি সামাজিক সম্মান বৃদ্ধি করা গেলে (নারায়ণগঞ্জের সেই শিক্ষকের কথা কি মনে পড়ে, অথবা এক সরকারি কর্মকর্তার পা ছুঁয়ে এক শিক্ষককে ক্ষমা প্রার্থনায় বাধ্য করার ছবিটি?) ভালো শিক্ষক পাওয়া মোটেও কঠিন হবে না। কিন্তু পাশাপাশি শিক্ষার্থীদের পিঠ থেকে বইয়ের বোঝা তুলে নিতে হবে—বই থাকবে স্কুলে। সারা দিন স্কুলে পড়ে আমাদের সন্তানেরা বাড়ি গিয়ে আনন্দ করবে। তারা শ্রেণিকক্ষে পড়বে আনন্দ নিয়ে। পঞ্চম শ্রেণি পর্যন্ত তাদের পরীক্ষা দিতে হবে না—বরং অনেক সৃষ্টিশীল পদ্ধতিতে তাদের মূল্যায়ন করা হবে। তারা স্কুলে খেলাধুলা করবে। সাংস্কৃতিক অনুষ্ঠান করবে, প্রকৃত পাঠে বের হবে, জীবনদক্ষতা শিখবে, নিয়মানুবর্তিতাসহ নানা মূল্যবোধ শিখবে। এবং হ্যাঁ, শ্রেণিকক্ষে সব পড়া ভালোভাবে শেষ হবে বলে তারা মোটেও কোচিং ক্লাসে যাবে না। কোচিং বাণিজ্য একটি অভিশাপ। এটিকে সহায়তা করছে দুটি অকারণ পাবলিক পরীক্ষা—পঞ্চম আর অষ্টম শ্রেণির সমাপনী পরীক্ষা। এ দুই পরীক্ষা আমাদের সন্তানদের পীড়িত করছে, তাদের তোতা পাখিতে পরিণত করছে। জানি না, কবে এ দুটি পরীক্ষার ভার থেকে তারা মুক্ত হবে।তিন.যেসব দেশ, জাতি শিক্ষা নিয়ে সাহসী চিন্তা করেছে—শত প্রতিকূলতার মধ্যে কিউবা যেমন, অথবা দক্ষিণ কোরিয়া—সাহসী বিনিয়োগ করেছে, সাহসী নীতি করেছে, সাহসী নিষ্ঠা দেখিয়েছে, তারা তাদের সময়টাকে নিজেদের করতলে নিয়ে গেছে।একাত্তরে আমরা যে সাহস দেখিয়েছি, তার কিছুটা শিক্ষা নিয়ে দেখালে সময় আমাদের করতলে এসে ধরা দেবে। আমাদের সন্তানদের জন্য এটি হবে একটি সত্যিকার উত্তরাধিকার।সৈয়দ মনজুরুল ইসলাম: কথাসাহিত্যিক। অধ্যাপক, ইংরেজি বিভাগ, ঢাকা বিশ্ববিদ্যালয়। ইহাতে মন্তব্য প্রদান বন্ধ রয়েছে
78		ক্রীড়া প্রতিবেদক। ২৩ সেপ্টেম্বর ২০১৬সংবাদ: সংবাদ সম্মেলনে একের পর এক প্রশ্ন ধেয়ে গেল প্রধান নির্বাচক মিনহাজুল আবেদীনের দিকে। বেশির ভাগ প্রশ্নের মূল সুর একটাই—আফগানিস্তান সিরিজের প্রথম দুই ওয়ানডে থেকে আল আমিন কেন বাদ? শফিউল অথবা আল আমিন—নির্বাচকদের সামনে সুযোগ ছিল যেকোনো একজনকে বেছে নেওয়ার। তাঁরা বেছে নিয়েছেন শফিউলকেই।জারিফআমার ধারণা, আল আমিনকে বাদ দেওয়া আর শফিউলকে দলে ভেড়ানো স্বাভাবিক ঘটনা নয়। আল আমিন বাংলাদেশ দলের পরীক্ষিত খেলোয়াড়। তাকে হঠাৎ বাদ দেওয়া অদূরদর্শিতার পরিচায়ক ছাড়া আর কিছু নয়।আবদুল্লাহ আল মামুনআল আমিন বর্তমানে সেরা বোলারদের একজন, আমি তো বাংলাদেশের সেরা বোলার মনে করি। নির্বাচকদের মনে রাখা উচিত, বোলারের বল করাটাই প্রথম কাজ।ইউনুসনিঃসন্দেহে মোস্তাফিজ বর্তমানের সেরা বোলার। আল আমিন চোখ–ধাঁধানো পারফরম্যান্স করতে না পারলেও যেভাবে ধারাবাহিকভাবে পারফরম্যান্স করেছে, তা মোস্তাফিজও পারেনি। সে প্রতিটি ম্যাচে কিছু না কিছু করেছে। হ্যাঁ, শফিউল হয়তো এর মধ্যে কিছু প্রমাণ করছে, এরপরও এভাবে নিয়মিত এমন পারফরমারদের বাদ দেওয়া অযৌক্তিক।ইহাতে মন্তব্য প্রদান বন্ধ রয়েছে
79		যে শহর গত শতকে বিপুল পরিমাণে অভিবাসী ও শরণার্থী গ্রহণ করেছে, সেই শহরে জাতিসংঘের ১৯৩টি সদস্যদেশ গত সোমবার আলোচনা করল, বিশ্বের দরিদ্র ও ক্লান্ত মানুষদের নিয়ে কী করা যায়। যারা দল বেঁধে এক দেশ থেকে আরেক দেশে যাচ্ছে, যাদের আকাঙ্ক্ষা মুক্ত হওয়ার, এ কথাগুলো মার্কিন যুক্তরাষ্ট্রের স্ট্যাচু অব লিবার্টিতে লেখা আছে। সেদিন ঠিক হলো, আরও দুই বছর এই বিষয়ে আলাপ-আলোচনা হবে। কিন্তু কিছু ইউরোপীয় দেশ স্ট্যাচু অব লিবার্টির এই ঘোষণা অস্বীকার করছে। এই লাখ লাখ ঘরছাড়া মানুষকে গ্রহণ না করার জন্য সবই তারা করছে, ঝোড়ো বাতাস যাদের উড়িয়ে বিশ্বের এক প্রান্ত থেকে আরেক প্রান্তে নিয়ে যাচ্ছে।সীমান্ত বন্ধ করে দেওয়া হয়েছে। অভিবাসনপ্রত্যাশীদের মুখের ওপর দরজা বন্ধ করে দেওয়া হয়েছে, ফেরত পাঠানো হয়েছে তাঁদের। তুরস্ককে বিলিয়ন বিলিয়ন ডলার দেওয়া হয়েছে স্রেফ একটা কারণে, যাতে শরণার্থীরা ইউরোপ অভিমুখে যেতে না পারে।জাতিসংঘের তথ্যানুযায়ী শুধু ২০১৫ সালেই সাড়ে ছয় কোটি মানুষকে বলপূর্বক বাস্তুত্যাগ করতে বাধ্য করা হয়েছে। এদের মধ্যে ২ কোটি ১০ লাখ ছিল শরণার্থী, ৩০ লাখ অভিবাসনপ্রত্যাশী এবং ৪ কোটি মানুষ অভ্যন্তরীণভাবে বাস্তুচ্যুত।এদিকে জাতিসংঘের মহাসচিব বান কি মুন তাঁর আমলের শেষ সাধারণ অধিবেশনে অংশ নিচ্ছেন। সোমবারের এই গণ-অভিবাসনবিষয়ক ঘোষণায় তিনি আশার আলো ফেলেছেন। তিনি বলেছেন, ‘এই অধিবেশন মানুষের চলাচল–বিষয়ক চ্যালেঞ্জ মোকাবিলায় এক বড় সাফল্য। আমরা যখন নিউইয়র্ক ঘোষণা বাস্তবায়ন করব, তখন অনেক বেশি শিশু স্কুলে যেতে পারবে, অনেক শ্রমিক নিরাপদভাবে চাকরি খুঁজতে পারবে। তখন আর তাঁদের মানব পাচারকারীদের ওপর নির্ভরশীল হতে হবে না। আরও বেশি মানুষের হাতে সুযোগ থাকবে, যুদ্ধ শেষ হলে তারা কি এক জায়গা থেকে আরেক জায়গায় যাবে, নাকি নিজ দেশেই শান্তি বজায় রাখবে ও সুযোগ বাড়াবে।’ তবে জাতিসংঘ শেষমেশ রাজনৈতিক চাপে না বাজে প্রচারণার জন্য এই বিপর্যয় সামাল দিতে রাজি হলো, তা পরিষ্কার নয়।এখন পর্যন্ত যা দেখা যাচ্ছে, তাতে মনে হচ্ছে, ২০১৬ সালটাও অভিবাসনের বছর হতে যাচ্ছে। ইতালীয় উপকূলরক্ষীরা একবার ২৪ ঘণ্টার মধ্যে ভূমধ্যসাগরে ৪০টি অভিযান চালিয়ে ৬ হাজার ৫০০ মানুষকে উদ্ধার করেছে। আর এবার এখন পর্যন্ত ৩ হাজার ২১২ জন নৌকাডুবিতে মারা গেছে।কিন্তু আন্তর্জাতিক সম্প্রদায় এ নিয়ে তেমন একটা গরজ দেখাচ্ছে না। তাঁদের প্রতিক্রিয়া খুবই ধীরগতির। জাতিসংঘের মানবাধিকার–বিষয়ক হাইকমিশনার জিদ রাদ আল হুসেইন আন্তর্জাতিক সম্প্রদায়ের এই গা-ছাড়া মনোভাবের কঠোর সমালোচনা করেছেন। তিনি বলেন, ‘তিক্ত সত্যটা হচ্ছে, এই সম্মেলন আয়োজনের কারণ হচ্ছে, আমরা মূলত ব্যর্থ হয়েছি।’ উল্লিখিত ঘোষণাটি গৃহীত হওয়ার ২০ মিনিট পর তিনি ফ্লোরে প্রবেশ করেন। তিনি আরও বলেন, ‘এই লাখ লাখ অভিবাসীকে আমরা দোলনা থেকে কবর পর্যন্ত শুধু অসম্মান ছাড়া কিছু দিতে পারছি না। যারা এমন ঘৃণ্য অপরাধের শিকার হয়ে ঘরছাড়া হলো, তাদের আমরা আরও কষ্টের দিকে ঠেলে দিলাম। আমরা তাদের সুরক্ষা দিতে ব্যর্থ হয়েছি, ব্যাপারটা লজ্জাজনক।’ তাঁর এ কথা উপস্থিত নেতাদের ব্যাপক প্রশংসা পায়।হাইকমিশনের ইউএনস হিউম্যান রাইটস অফিস এই ঘোষণা–সংক্রান্ত একটি বিবৃতি দিয়েছে, যেখানে তাদের বিশেষজ্ঞরা বলেছেন, এই নথিতে ‘কিছু গুরুতর’ চিন্তার জায়গা রয়েছে, যেমন নির্দিষ্ট কিছু পরিস্থিতিতে শিশুদের আটক রাখা।এখন কথা হচ্ছে, শরণার্থী সংকটের কারণ একটি নয়, একাধিক। সিরিয়ায় যুদ্ধের কারণে শরণার্থীদের যেমন রক্তক্ষরণ হচ্ছে, তেমনি দক্ষিণ সুদান ও আফগানিস্তানের মতো দেশের অস্থিতিশীলতা ও অর্থনৈতিক সংকটের কারণেও সারা বিশ্বে শরণার্থীদের স্রোত আরও তীব্র হচ্ছে। ওদিকে দলবদ্ধ সহিংসতা ও মাদক ব্যবসায়ীদের কারণে হন্ডুরাস ও গুয়াতেমালা থেকে মানুষ উত্তরে মার্কিন যুক্তরাষ্ট্রে চলে যাচ্ছে।অধিকারভিত্তিক সংগঠন ও বেসরকারি সংস্থাগুলো বলছে, সোমবারের এই ঘোষণা পূর্ণাঙ্গ নয়, এতে আরও কিছু থাকা দরকার ছিল। জাতিসংঘের ডিরেক্টর অব হিউম্যান রাইটস লুইস চারবনিউ বলেছেন, ‘সাহায্যের যত আবেদন করা হয়েছে, তাতে অর্থ দেওয়া হয়েছে খুবই কম।’ বান কি মুন এক ‘উচ্চাভিলাষী ও যৌক্তিক পরিকল্পনা’ করেছিলেন, সেটা হলো, প্রতিবছর বিশ্বের ১০ শতাংশ শরণার্থীকে পুনর্বাসন করা হবে। কিন্তু সদস্যরাষ্ট্রগুলো এ পরিকল্পনা বাতিল করেছে। হিউম্যান রাইটস ওয়াচের বিবৃতিতে এই ঘোষণাকে ‘হারিয়ে যাওয়া সুযোগ’ হিসেবে আখ্যা  দেওয়া হয়েছে। নাগরিক সমাজের গোষ্ঠীগুলো ঘোষণার ভাষায় তেমন একটা খুশি হতে পারেনি। ৬০টি গোষ্ঠীর একটি জোটও এনজিওগুলোর সঙ্গে গলা মিলিয়ে ‘অসম অঙ্গীকার ও নতুন চুক্তির ব্যাপারে গরজ না থাকায় দুঃখ প্রকাশ করেছে।’সিরিয়া রিলিফ অ্যান্ড ডেভেলপমেন্টের আউটরিচ ম্যানেজার মাইস বালখি বলেছেন, জাতিসংঘের এই মনোভঙ্গিটা অরাজনৈতিক, তাতে ভয়ের ছাপ রয়েছে। এই প্রতিষ্ঠানটি মূলত সিরিয়ার অধিবাসী ও বাস্তুচ্যুত মানুষ যাঁরা দেশেই আছেন, তাঁদের খাদ্য, আশ্রয় ও চিকিৎসাসেবা দিয়ে থাকে।মাইস বালখি বলেন, ‘তারা রাজনৈতিক বিষয়ের সঙ্গে মানবিক বিষয় জড়াতে চায় না।’ তাঁর সংগঠন চায়, রাষ্ট্র ও স্থানীয় সমাজ শরণার্থীদের পুনর্বাসন কাজে অংশ নিক। তিনি আরও বলেন, যেসব সদস্যরাষ্ট্রের শরণার্থীসংকট মোকাবিলার অভিজ্ঞতা রয়েছে, তাদের উচিত হবে, যারা প্রথম প্রথম এই সংকট মোকাবিলা করছে, তাদের সহায়তা করা। এখন দেখতে হবে, জাতিসংঘের সদস্যরাষ্ট্রগুলো কোন ঐকমত্যে আসে এবং ২০১৮ সালে তারা কী বাস্তবায়ন করে। আর এতে দেশগুলো কেমন সাড়াই-বা দেয়।অনুবাদ: প্রতীক বর্ধন, আল-জাজিরা থেকে নেওয়া।ডি পারভাজ: আল-জাজিরা ইংলিশের মানবাধিকার–বিষয়ক সিনিয়র প্রোডিউসার।ইহাতে মন্তব্য প্রদান বন্ধ রয়েছে
80		বাংলাদেশে পরিবেশ দূষণ নিয়ন্ত্রণ অধ্যাদেশ জারি হয়েছে ১৯৭৭ সালে। একই বছর গঠিত হয়েছে পরিবেশ অধিদপ্তর। ১৯৯২ সালে গ্রহণ করা হয়েছে জাতীয় পরিবেশ নীতি। ১৯৯৫ সালে কার্যকর হয়েছে পরিবেশ সংরক্ষণ আইন। ১৯৯৭ সালে তৈরি করা হয়েছে পরিবেশ সংরক্ষণ বিধিমালা। শিল্পকারখানার পরিবেশদূষণকারী বর্জ্য, মেডিকেল বর্জ্য, গৃহস্থালি বর্জ্য—প্রাকৃতিক পরিবেশ ও মানবস্বাস্থ্যের জন্য ক্ষতিকর নানা ধরনের বর্জ্য পদার্থের ব্যবস্থাপনা সম্পর্কে নানা রকমের আদেশ-বিধান ও দিকনির্দেশনা রয়েছে পরিবেশ–সংক্রান্ত বিভিন্ন আইনি দলিলে। কিন্তু সেসব দলিলের কোথাও ইলেকট্রনিক বর্জ্য সম্পর্কে কোনো কথা উচ্চারিত হয়নি। ইতিমধ্যে বাংলাদেশ উন্নয়ন-অগ্রগতির ডিজিটাল স্তরে প্রবেশ করেছে, অর্থনৈতিক উন্নয়নের সঙ্গে সঙ্গে সাধারণ মানুষের ক্রয়ক্ষমতা বাড়ছে, এবং আমরা অত্যন্ত দ্রুতগতিতে এগিয়ে চলেছি এমন এক পরিস্থিতির দিকে, যা সম্পর্কে এখনই সচেতন না হলে প্রাকৃতিক পরিবেশ, মানুষের স্বাস্থ্য ও জীবন বিরাট ঝুঁকির মুখোমুখি হবে।১৬ কোটি মানুষের বাংলাদেশে এই মুহূর্তে ১৩ কোটি মুঠোফোন ব্যবহৃত হচ্ছে। ডেস্কটপ, ল্যাপটপ ও ট্যাবলেট কম্পিউটার, মনিটর, প্রিন্টার, ফটোকপিয়ার, টেলিভিশন সেট, ভিসিডি-ডিভিডি প্লেয়ার, ওয়াশিং মেশিন, মাইক্রোওয়েভ ওভেন, রেফ্রিজারেটর, নানা ধরনের ইলেকট্রনিক ও ইলেকট্রিক খেলনা, ডিজিটাল ক্যামেরা, বিদ্যুৎসাশ্রয়ী বাতি—আধুনিক মানুষের দৈনন্দিন ব্যবহার্য সব ধরনের যন্ত্রপাতির ব্যবহার বিশ্বের অন্যান্য দেশের মতো বাংলাদেশেও অনেক বেড়েছে এবং দ্রুতগতিতে বেড়ে চলেছে। যে দেশের বিপুলসংখ্যক মানুষ একসময় পেট পুরে তিন বেলা খাবার পেত না, সেই দেশে আধুনিক প্রযুক্তিপণ্যের ব্যবহার এত বেড়েছে—এটা যে অনেক বড় আনন্দের বিষয় তা বলার অপেক্ষা রাখে না। কিন্তু এর উল্টো পিঠও আছে: সব ধরনের ইলেকট্রিক ও ইলেকট্রনিক যন্ত্রপাতির ব্যবহারের মেয়াদ শেষ হয়ে গেলে সেগুলো যে বর্জ্য পদার্থে পরিণত হয় এবং সেসব বর্জ্যেরও যে সুব্যবস্থাপনা দরকার—এই সচেতনতা এ দেশে গড়ে ওঠেনি। এমনকি ইলেকট্রনিক বর্জ্য (ই-বর্জ্য) কথাটাই এ দেশের অধিকাংশ মানুষের এখনো অজানা রয়ে গেছে। এটা যে কত বড় বিপদের কথা, তা অনুধাবন করা দরকার।পৃথিবী একটা ‘গ্লোবাল ভিলেজ’ হয়ে উঠেছে দুই দশকেরও বেশি আগে। পুঁজি ও প্রযুক্তির চলাচল হয়েছে অবাধ। সুতরাং বাংলাদেশে এখন ১৩ কোটি মুঠোফোন—এই তথ্য এখন আর কাউকে বিস্মিত করে না। বিস্মিত হতে হয়, যখন দেখি যে প্রতিবছর ২৫-৩০ শতাংশ মুঠোফোনের ব্যবহারের মেয়াদ শেষ হয়ে যাচ্ছে, কিন্তু সেগুলো কোথায় যাচ্ছে তা অধিকাংশ মানুষই জানে না, জানার প্রয়োজনও বোধ করে না। শুধু মুঠোফোন নয়, কম্পিউটারসহ সব ধরনের ইলেকট্রনিক ও ইলেকট্রিক যন্ত্রপাতিতে অনেক ধাতব ও রাসায়নিক উপাদান থাকে। যন্ত্রগুলো মেয়াদোত্তীর্ণ হয়ে যাওয়ার পরে সেগুলোর যথাযথ ব্যবস্থাপনা করা না হলে প্রাকৃতিক পরিবেশ ও মানুষের স্বাস্থ্যের জন্য যে ক্ষতিকর অবস্থা তৈরি হতে পারে, তা সম্পর্কে শিল্পোন্নত ও ধনী দেশগুলো অনেক আগেই সচেতন হয়েছে এবং এ ব্যাপারে অনেক ধরনের আইনকানুন ও বিধিবিধান প্রণয়ন করেছে। শুধু তা–ই নয়, অনেক ধনী ও চালাক দেশ তাদের ইলেকট্রনিক বর্জ্য নানা কারসাজির মাধ্যমে রপ্তানি করছে উন্নয়নশীল দেশগুলোতে।জাতিসংঘের পরিবেশ কর্মসূচির (ইউএনইপি) বরাত দিয়ে লন্ডনের গার্ডিয়ান পত্রিকা গত বছর মে মাসে এক প্রতিবেদনে লিখেছিল, ২০১৪ সালে পৃথিবীতে মোট উৎপাদিত ইলেট্রনিক বর্জ্যের পরিমাণ ছিল ৪ কোটি ২ লাখ মেট্রিক টন। এর সিংহভাগ উৎপন্ন হয়েছে ইউরোপ-আমেরিকার উন্নত দেশগুলোতে, কিন্তু ৯০ শতাংশই রপ্তানি বা ‘ডাম্প’ করা হয়েছে এশিয়া ও আফ্রিকার উন্নয়নশীল দেশগুলোতে। আন্তর্জাতিক পরিবেশ সংগঠন গ্রিনপিস লিখেছে, উন্নত দেশগুলো তাদের উৎপাদিত ইলেকট্রনিক বর্জ্য উন্নয়নশীল দেশগুলোতে রপ্তানি করে আসছে এক দশকেরও বেশি সময় আগে থেকে। ব্যবহৃত বা সেকেন্ডহ্যান্ড কম্পিউটার, মুঠোফোন ইত্যাদি ইলেকট্রনিক যন্ত্রপাতি তারা এশিয়া ও আফ্রিকার অপেক্ষাকৃত উন্নয়নশীল দেশগুলোতে রপ্তানি বা পাচার করার মাধ্যমে সেগুলো নিষ্কাশনের উপায় খোঁজে।বাংলাদেশে সস্তা ও স্বল্পস্থায়ী মুঠোফোন, কম্পিউটার ইত্যাদি ইলেকট্রনিক পণ্য আসে মূলত চীন, দক্ষিণ, কোরিয়া, মালয়েশিয়া, সিঙ্গাপুর থেকে। ইলেকট্রনিক বর্জ্য ব্যবস্থাপনায় দক্ষতার শীর্ষে থাকা দেশ নরওয়ে, সুইডেনসহ উন্নত দেশগুলো বর্জ্য সংগ্রহ করে নির্দিষ্ট ভাগাড়ে রাখা, রিসাইক্লিং কারখানা স্থাপন করা প্রভৃতি পদক্ষেপের পাশাপাশি এসব পণ্য উৎপাদনের পর্যায়েও কিছু বিধিবিধান করেছে। যেমন, তারা উৎপাদকদের টেকসই বা দীর্ঘস্থায়ী যন্ত্রপাতি উৎপাদনে উৎসাহ দিচ্ছে। যুক্তরাষ্ট্র ও ইউরোপীয় ইউনিয়নভুক্ত দেশগুলোতেও ইলেকট্রনিক যন্ত্রপাতির ‘লাইফস্প্যান’ বাড়ানোকে ইলেকট্রনিক বর্জ্য ব্যবস্থাপনার সহায়ক একটা ভালো পন্থা হিসেবে দেখা হচ্ছে।১৩ কোটি মুঠোফোনের ব্যবহারের মেয়াদ শেষ হওয়ার পরে ১৩ কোটি ব্যাটারি কোথায় যাবে—এ কথা ভাবলেই আন্দাজ করা যাবে বাংলাদেশের মতো অতিরিক্ত জনঘনত্বের এই দেশে ইলেকট্রনিক বর্জ্য ভবিষ্যতে কত বড় সমস্যা হয়ে উঠতে পারে। মাটি, পানি, বাতাসসহ পুরো প্রাকৃতিক পরিবেশই মানবস্বাস্থ্যের জন্য ঝুঁকিপূর্ণ হয়ে উঠতে পারে ইলেকট্রনিক বর্জ্য সঠিকভাবে সংগ্রহ, পুনঃপ্রক্রিয়া ও নিষ্কাশন করা না হলে। ইলেকট্রনিক যন্ত্রপাতিতে ব্যবহৃত সিসা, সিসার অক্সাইড, পারদ, ক্যাডমিয়াম, বেরিলিয়াম, বেরিয়ামসহ নানা ধরনের ভারী ধাতু ও রাসায়নিক পদার্থ থাকে, যেগুলো মানুষের স্নায়ুতন্ত্র, যকৃৎ, বৃক্ক, ফুসফুস, মস্তিষ্ক, ত্বক, পরিপাকতন্ত্র ও রোগপ্রতিরোধ ব্যবস্থার জন্য ক্ষতিকর।বিজ্ঞান-প্রযুক্তির অগ্রগতির সুফল পৃথিবীর কোনো নির্দিষ্ট অঞ্চলের মধ্যে যেমন সীমাবদ্ধ নেই, তেমনই তার ক্ষতিকর পার্শ্বপ্রতিক্রিয়াগুলোও সব অঞ্চলেই ঘটতে বাধ্য। কিন্তু উন্নত দেশগুলো ক্ষতিকর পার্শ্বপ্রতিক্রিয়া মোকাবিলা করে এগিয়ে যাওয়ার চেষ্টা করছে। তারা দূরদর্শী, ভবিষ্যতের সমস্যা তারা আগে থেকেই অনুমান করতে পারে। সেসব সমস্যা মোকাবিলার পরিকল্পনাও তারা আগে থেকেই করে। বিজ্ঞান-প্রযুক্তির অগ্রগতিকে তারা নিজেদের জন্য আশীর্বাদস্বরূপ করে তুলতে সচেষ্ট। আমরা যদি সামনের বিপদ দেখতে না পাই, তাহলে ডিজিটাল বাংলাদেশের জন্য ডিজিটাল বা ইলেকট্রনিক বর্জ্যের পাহাড় একটা সময় আমাদের জন্য এক বিরাট অভিশাপ হয়ে উঠতে পারে।মশিউল আলম: সাহিত্যিক ও সাংবাদিক।mashiul.alam@gmail.comইহাতে মন্তব্য প্রদান বন্ধ রয়েছে
81		নিজস্ব প্রতিবেদক। ১৮ সেপ্টেম্বর ২০১৬সংবাদ: বাংলাদেশ ও ভারতের মধ্যে বর্তমানে যে কাঠামোতে ট্রানজিট সুবিধা বাস্তবায়ন করা হচ্ছে, তা অসম। বাংলাদেশের জন্য এটা সহায়ক নয় বলে মনে করছেন গবেষকেরা। এ কারণে তাঁরা মনে করেন, ট্রানজিট হতে হবে আরও ব্যাপক পরিসরে এবং সমন্বিতভাবে। এমনকি ট্রানজিটের মাশুল নির্ধারণের প্রক্রিয়াটিও স্বচ্ছতার সঙ্গে হয়নি বলে দাবি অর্থনীতিবিদ ও গবেষকদের।আবদুল্লাহ্ আল-মামুনট্রানজিট বা করিডর যত বেশি গুরুত্ব পেয়েছে, তার চেয়ে ট্রানজিট ঘিরে সঠিক মাশুল বা ভাড়া নির্ধারণ এমনকি অবকাঠামো উন্নয়নও তেমন গুরুত্ব পায়নি।অরনভসরকারি দলের লোকদের কথা শুনলে মনে হয়, তাঁরা দেশের স্বার্থ থেকে প্রতিবেশীর মন জয়ে বেশি ব্যস্ত!ইহাতে মন্তব্য প্রদান বন্ধ রয়েছে
82		নিজস্ব প্রতিবেদক। ১৮ সেপ্টেম্বর ২০১৬সংবাদ: গুলশান থেকে বনানীর-২ নম্বর সড়কের মাথা পর্যন্ত ৪০ টাকায় রিকশা ভাড়া করেন বনানী থানা যুবলীগের যুগ্ম আহ্বায়ক ইউসুফ সরদার সোহেল। গন্তব্যে পৌঁছে ভাড়া না দিয়ে রিকশা থেকে নেমে চলে যাচ্ছিলেন। রিকশাচালক ভাড়া চাওয়ায় প্রথম চড়-থাপ্পড় এবং পরে পায়ে গুলি করেন ক্ষমতাসীন আওয়ামী লীগের সহযোগী সংগঠন যুবলীগের এই নেতা। অবশ্য গুলি করে পার পাননি তিনি। পুলিশের হাতে ধরা পড়ে আদালতে পাঁচ হাজার টাকা মুচলেকায় জামিন পান তিনি।মনির উদ্দিনএই কাজটা বিএনপির কেউ করলে হয়তো হেডলাইনে নেতার বদলে ‘ক্যাডার’ বা ‘সন্ত্রাসী’ লেখা হতো। আর শিবির করলে তো সারা দেশে তোলপাড় হতো।রূপমদুর্ভাগ্য যে এ ধরনের সন্ত্রাসীরা ছাড়াও পেয়ে যায় পাঁচ হাজার টাকা মুচলেকায়! হয়তো আবার কখনো সুযোগ পেলে কারও জীবনও কেড়েও নিতে পারে এরা। বিচারে তাঁর কঠিন শাস্তি হোক।মোহাম্মদআমাদের সবার উচিত, অপরাধীকে অপরাধী হিসেবেই বিচার করা। তা না হলে আমরা খুঁটিকে কেন্দ্র করে বৃত্তের ভেতর শুধু ঘুরতেই থাকব। সে কোন দল করে না করে, সেটা বড় বিষয় নয়।ইহাতে মন্তব্য প্রদান বন্ধ রয়েছে
83		সংবাদ: ঢাকা মহানগর পুলিশের (ডিএমপি) কাউন্টার টেররিজম ও ট্রান্সন্যাশনাল ক্রাইম (সিটিটিসি) ইউনিটকে দেশের যেকোনো জায়গায় অভিযান চালানোর ক্ষমতা দেওয়া হয়েছে। সম্প্রতি এক অফিস আদেশে সিটিটিসিকে এ ক্ষমতা দেওয়া হয়। গত ২৫ আগস্ট পুলিশের মহাপরিদর্শক (আইজি) এ কে এম শহীদুল হকের স্বাক্ষর করা ওই অফিস আদেশে বলা হয়েছে, আইজিপির পূর্বানুমতিতে দেশের যেকোনো জায়গায় তিনটি শর্ত সাপেক্ষে অভিযান চালাতে পারবে সিটিটিসি।মাহফুজ এক্সএক্সসিটিটিসি জঙ্গি দমনের আড়ালে বিরোধী দলের কর্মীদের গণগ্রেপ্তার, গুম, ক্রসফায়ার, অত্যাচারের মিশন নয় তো? দুষ্টের দমন করতে শিষ্টের ওপর আঘাত না হলেই হয়!আবিরএটা হলো পরিস্থিতির ডাক, আমি সর্বান্তঃকরণে সমর্থন জানাই। দেশ যত দিন না জঙ্গিমুক্ত হবে, তত দিন যেন এ ক্ষমতা বলবৎ রাখা হয়।নাম প্রকাশে অনিচ্ছুকসবকিছু কেমন জানি কেন্দ্রীভূত হচ্ছে, হাজার হোক সবাইকে তো আর বিশ্বাস করা যায় না!কাজি এস আহমেদ...সুবর্ণ সুযোগ!নিজস্ব প্রতিবেদক। ২০ সেপ্টেম্বর ২০১৬ইহাতে মন্তব্য প্রদান বন্ধ রয়েছে
84		রাস্তা দিয়ে যাচ্ছেন, বেড়াতে বা কোনো কাজে, হুট করে একটা মধুর আহ্বান আপনাকে থমকে দিতে পারে—‘ইলিশ নেবেন, স্যার! পদ্মার ইলিশ!’সারা দেশে ইলিশের জোয়ার বইছে এখন। নদী আর সাগরের মোহনায় দেদার ধরা পড়ছে ছোট-বড় ইলিশ। মাছের আড়ত আর কাঁচাবাজার তো বটেই, ইলিশ ঘুরছে মহল্লা আর পাড়ায় পাড়ায়।অনেকেই কিন্তু মাছবিক্রেতার এই মিষ্টি আহ্বানে সাড়া না দিয়ে পারেন না। বিশেষ করে কাজের চাপে যাঁদের বাজারটা করা হয়নি, পকেটেও মোটামুটি অর্থ আছে, সস্তায় দাঁও মারার লোভ সামলাতে পারেন না তাঁরা। বিক্রেতা একেবারে পথের ওপরই ঠকাশ করে ঢাউস পাতিলটা রেখে সুন্দর করে সাজানো বরফঢাকা ইলিশ উদোম করেন। তারপর থালার ওপর তিন-চারটা সাজিয়ে ইলিশের তেলতেলে পেটের গোলাপি আভা দেখিয়ে বলেন, ‘নেন, স্যার। খাঁটি পদ্মার ইলিশ!’কখনো কোনো বিক্রেতাকে বলতে শুনিনি যে এটা মেঘনা বা কর্ণফুলীর ইলিশ। সবারই এক কথা—এটা পদ্মার ইলিশ! তা বেশ। কিন্তু মাছওয়ালা নিশ্চিত হলেন কী করে যে ওটা পদ্মারই ইলিশ, যমুনা বা বলেশ্বরের ইলিশ নয়? তিনি তো আর সরাসরি পদ্মা থেকে ধরে আনেননি। কিনেছেন ওই ঘাট বা আড়ত থেকে। যেখানে ইলিশের ঠিকুজি উদ্ধারের কোনো সুযোগ নেই। নিলামের মালের মতো ডাক দিয়ে যাচাই-বাছাই ছাড়াই লট ধরে কিনতে হয়।কোনো কৌতূহলী ক্রেতা যদি ইলিশের আসল ঠিকানা উদ্ধারে বাৎ​চিত করেন, তখন ইলিশওয়ালা পদ্মার ইলিশের চেহারা-সুরত নিয়ে গালভরা একটা লেকচার দিয়ে ফেলেন। কিন্তু তাঁর কথার সত্যতা যাচাই করবে কে? আর ইলিশবিক্রেতার মিঠে কথায় থাকে এমন পলিশ, ক্রেতা পা হড়কাতে বাধ্য। তখন ইলিশ কিনে নিতে দরদাম শুরু করে দেন। ক্রেতাদের মধ্যে কিছু আছেন, যাঁরা আবার ইলিশের ঠাঁই-ঠিকানা নিয়ে অত মাথা ঘামান না। আরে, ইলিশ তো ইলিশই! একটু তেল থাকলেই হলো। ইলিশ বাংলার ইতিহাস-ঐতিহ্যে সুবাস ছড়ালেও এটা যে মূলত লম্বা সফর দেওয়া সাগরের মাছ, এ কথা ছেলেবুড়ো অনেকেরই জানা। আর এই সফরে এসে ইলিশ ঝাঁক বেঁধে সদা সন্তরণে থাকে। তখন একটি ইলিশ কত নদী সফর করে, তার খোঁজ কি আর আমরা জানি?ইলিশের দাম নিয়েও রয়েছে নানা তেলেসমাতি। সেদিন ঢাকার একটি বিপণিকেন্দ্রে কেনাকাটায় গেছি। মাছ-মাংস বিক্রি করে, এমন একটি অভিজাত দোকান থেকে ইলিশ কেনার প্রস্তাব এল। কিন্তু শোকেসে কোনো ইলিশ নেই। কৌতূহলী হতেই দোকানি তর্জনী তুলে বললেন, ‘ওই বাক্সে আছে ইলিশ।’দেখি, পরপর কয়েটা তাপরোধী বরফের সাদা বাক্স। ডালা তুলে ধরতেই যা দেখলাম, তাতে আমার চোখ জুড়িয়ে গেল। একেকটা ইলিশের ওজন দুই থেকে আড়াই কেজি। কিন্তু দাম শুনে ফটাশ করে চুপসে গেলাম। তিন হাজার টাকা কেজি! অর্থাৎ, দুই কেজি ইলিশের দাম বেশি নয়, মাত্র ছয় হাজার টাকা। দোকানি জোর গলায় বললেন, ‘কমই তো চাইছি। একেবারে সস্তা!’ তাঁর দাবি, ইলিশ দেদার ধরা না পড়লে দাম আরও বেশি হতো।হ্যাঁ, এটা ঠিক যে অন্যান্য মৌসুমের চেয়ে এখন ইলিশের দাম অনেক কম। ছোট আর বড় ইলিশের দামে রয়েছে গোলকধাঁধা। ৬০০ থেকে ৭০০ গ্রাম ওজনের একটা ইলিশ যেখানে ৫০০ থেকে ৬০০ টাকা, ওজনটা কিলোগ্রাম পার হলেই ধাঁ করে তা হাজারে গিয়ে ঠেকে। সোয়া কেজি থেকে দেড় কেজি ওজনের ইলিশ এখানো দেড় থেকে দুই হাজার টাকা হাঁকে। জানা গেছে, যাঁরা নদীর বুকে ছোট ছোট নৌকা নিয়ে মাছ ধরেন, তাঁরা কিন্তু এই ওজন নিয়ে এত মাথা ঘামান না। ছোট-বড় মিলিয়ে কয়েকটা একসঙ্গে মোটামুটি দাম পেলেই দিয়ে দেন। আর নদীতে গিয়ে যেসব শৌখিন ক্রেতা এসব ইলিশ কেনেন, তাঁদের কাছে দামটা সহনীয়ই থাকে। এই ইলিশ যেই না ডাঙায় আসে, তখন ইলিশ থাকে নিস্তেজ, লাফাতে থাকে তার দাম। বড় ইলিশের দাম বেশি হবে, ঠিক আছে। কিন্তু এত বেশি কেন? নদীর ইলিশ কি গরু-ছাগল আর হাঁস-মুরগির মতো লালন-পালন করতে হয় যে এর সঙ্গে এই খয়খরচার অঙ্কটাও জুড়ে দিতে হবে!ইলিশ বিক্রিতেও চলে একধরনের সূক্ষ্ম চালবাজি। সচেতন না হলে প্রতারণা নিশ্চিত। বিক্রেতা কোনো বাসায় পাতিলে করে ইলিশ নিয়ে গেল। সেখানে থাকবে তিন চারটে থালা। প্রথমে চার-পাঁচটা ওপরের থালায় তুলে ক্রেতার সঙ্গে দরদাম করবে। বনিবনা হলে তো হলোই, নইলে ওই মাছ নিয়ে সে ফিরে যাবে। খানিক পর ফিরে এসে বলবে, ‘আপনে অনেক দিনের পরিচিত কাস্টমার, নেন ওই দামেই দিলাম।’হ্যাঁ, সে দিল ঠিকই, তবে যা দেখিয়েছে, তা নয়। আরেক সাইজ ছোট, যা ছিল নিচের থালায়। কাজেই এ ব্যাপারে সাবধান!শরিফুল ইসলাম ভূঁইয়া: সাংবাদিক sharifrari@gmail.comইহাতে মন্তব্য প্রদান বন্ধ রয়েছে
85		প্রতিবছর ২২ সেপ্টেম্বর পৃথিবীর বিভিন্ন দেশে ওয়ার্ল্ড কার-ফ্রি ডে বা বিশ্ব ব্যক্তিগত গাড়িমুক্ত দিবস পালন করা হয়। বাংলাদেশে এই দিবসটির খবর তেমন প্রচারিত হয় না। এ বছর অবশ্য এক দিন আগেই খবর বেরিয়েছে, পরিবেশ বাঁচাও আন্দোলন (পবা) দিবস উদ্‌যাপন করার উদ্যোগ নিয়েছে। এ উপলক্ষে সংগঠনটি ২০ সেপ্টেম্বর মঙ্গলবার ঢাকায় জাতীয় প্রেসক্লাবের ভিআইপি লাউঞ্জে এক আলোচনা সভার আয়োজন করেছিল। প্রেসক্লাবের সামনে একটা মানববন্ধনেরও আয়োজন করা হয়েছিল। সেখানে অংশগ্রহণকারী নারী-পুরুষদের হাতে ব্যানার-ফেস্টুনে লেখা ছিল: ‘হাঁটার অধিকার নিশ্চিত করুন’, ‘হাঁটা মানুষের অধিকার’, ‘পথচারীদের অগ্রাধিকার দিন’, ‘হাঁটার উপযুক্ত পথ চাই’ ইত্যাদি। মানববন্ধনে অংশগ্রহণকারীদের মধ্যে শারীরিক প্রতিবন্ধী কিছু নারী-পুরুষও ছিলেন।প্রেসক্লাবের ওই আলোচনা সভা ও মানববন্ধনের খবর সব সংবাদমাধ্যমে প্রচারিত হয়নি। এ থেকে অনুমান করা যায়, বাংলাদেশে হেঁটে চলাচলকারী নাগরিকদের অধিকার, কিংবা সুবিধা-অসুবিধার বিষয়গুলো সংবাদমাধ্যমেও বিশেষ গুরুত্ব পায় না। এটা আমাদের সমাজের সাধারণ মানসিকতারই প্রতিফলন। যানবাহন চলাচলের জন্য সড়ক নির্মাণ করা, সময়ে সময়ে সেগুলো মেরামত করা, ট্রাফিক নিয়ন্ত্রণ করার জন্য কোটি কোটি টাকা ব্যয় করে সিগন্যাল ব্যবস্থা কেনা, হাজার হাজার ট্রাফিক পুলিশকে দিন-রাত নিয়োজিত রাখা, যানজটের সমস্যা সমাধানের জন্য নানা রকমের উদ্যোগ নেওয়া—ইত্যাদি তৎপরতা সারা বছর ধরে চলে; যদিও সেগুলো খুব একটা কার্যকর ও ফলপ্রসূ হয় না। কিন্তু সড়ক দিয়ে যানবাহন চলাচলের অধিকারের মতোই ফুটপাতে হেঁটে চলাচল করার অধিকারও যে নাগরিকদের থাকা উচিত—এ কথা সম্ভবত কেউই ভাবেন না। যদি ভাবতেন, তাহলে নগর কর্তৃপক্ষ ও ট্রাফিক পুলিশের দৃষ্টি ফুটপাতের দিকেও থাকত।কিন্তু এই মহানগরীর কোনো সড়কের দুই পাশে ফুটপাত আদৌ আছে কি নেই, থাকলেও সেই ফুটপাতগুলো দিয়ে মানুষ হেঁটে চলাচল করতে পারে কি না—এসব দিকে দৃষ্টি দেওয়ার প্রয়োজন কোনো কর্তৃপক্ষ বোধ করে বলে মনে হয় না। কারণ, আমরা দেখে আসছি, ঢাকা মহানগরের অধিকাংশ সড়কের উভয় পাশের ফুটপাত ভাসমান দোকানপাটের দখলে। সেসব দোকানের ফাঁকফোকর দিয়ে যেটুকু সরু পথ থাকে, সেগুলো দিয়ে স্বচ্ছন্দে হেঁটে চলা যায় না, ঠেলাঠেলি করতে হয়। আর যে অল্প কয়েকটি সড়কের দুই পাশে ফুটপাতে মোটামুটি হাঁটাচলা করা যায়, সেগুলোতে মোটরসাইকেলের উপদ্রব এত বেশি যে খুব সতর্কভাবে পথ না চললে দুর্ঘটনায় পড়ার আশঙ্কা থাকে। ফুটপাতে মোটরসাইকেল চালানোর বিরুদ্ধে আদালতের নিষেধাজ্ঞাও মেনে চলা হয় না। ট্রাফিক পুলিশের সদস্যরা মনে করেন, তাঁদের দায়িত্ব সড়কের যানবাহন চলাচলের শৃঙ্খলা রক্ষা করা, ফুটপাতগুলো যেন তাঁদের দায়িত্বের বাইরে। সেখানে কোনো পদচারীর গায়ের ওপর কেউ মোটরসাইকেল তুলে দিলে ট্রাফিক পুলিশের সদস্যরা চেয়ে চেয়ে দেখেন, প্রতিকারের জন্য এগিয়ে আসেন না।আরও একটা অবাক করা বিষয় হলো, এই মহানগরের বিভিন্ন রাস্তায় ফুটওভার, আন্ডারপাস ইত্যাদি নির্মাণ করা হয়েছে, যাতে পদচারীরা নিরাপদে সড়কের এক পাশ থেকে অন্য পাশে যেতে পারেন। হাঁটাচলার উপযোগী ফুটপাত আছে কি না, সেদিকে কোনো ভ্রুক্ষেপ না করে পদচারী পারাপারের জন্য ফুটওভার ও আন্ডারপাস নির্মাণ করার উদ্যোগ হাস্যকর। কিন্তু এগুলো নির্মাণের পেছনের একটা কারণ বুঝতে কষ্ট হয় না: এসব স্থাপনা নির্মাণের পেছনে বিপুল অর্থ ব্যয় করা হয়, আর যেখানেই জনগণের করের টাকা ব্যয় করার সুযোগ বা অজুহাত মেলে, সেখানেই সংশ্লিষ্ট মহলের বিপুল উৎসাহ-উদ্দীপনা লক্ষ করা যায়। এই মহানগরে এমন অনেক ফুটওভার নির্মাণ করা হয়েছে, যেগুলো নগরবাসী ব্যবহার করেন না। কিন্তু সেগুলো নির্মাণ করার মধ্য দিয়ে কিছু মানুষ পকেট ভারী করার সুযোগ পেয়েছে। ফুটপাতগুলো হাঁটাচলার উপযোগী করার পেছনে তো অন্য অর্থ বরাদ্দ করা হয় না, তাই এ ব্যাপারে সংশ্লিষ্ট মহলগুলোর কোনো উৎসাহ নেই। বরং ফুটপাত দখল করে ব্যবসা-বাণিজ্য হলে ওই ব্যবসায়ীদের যেমন রুজিরোজগার হয়, তেমনি প্রভাবশালী অনেক ব্যক্তি ও মহলেরও নিয়মিত হারে অর্থপ্রাপ্তির ব্যবস্থা হয়।একটু খেয়াল করলে দেখা যাবে: ঢাকা মহানগরে পদচারী বয়স্ক মানুষ অত্যন্ত বিরল; কারণ বৃদ্ধ-বৃদ্ধাদের পক্ষে এই শহরের কোনো ফুটপাত ব্যবহার করা আদৌ সম্ভব নয়। শারীরিক প্রতিবন্ধীদের নিয়ে তো আমাদের মোটেই কোনো মাথাব্যথা নেই। নারীদের জন্যও ফুটপাতে চলাচল করা অত্যন্ত ঝামেলাপূর্ণ, বিব্রতকর, কখনো কখনো হয়রানিমূলক। তাই নিতান্তই বাধ্য না হলে কোনো নারী ফুটপাত দিয়ে হেঁটে চলাচল করতে চান না। প্রধানত তৈরি পোশাকশিল্পের নারী কর্মীদেরই ঢাকার ফুটপাতগুলো ব্যবহার করতে দেখা যায়; আর কিছু নারীকে স্বল্প দূরত্বে হেঁটে যাওয়া-আসা করতে দেখা যায়, যাঁরা মানুষের বাসা-বাড়িতে গৃহস্থালি কাজ করেন। শিক্ষিত, মধ্যবিত্ত শ্রেণির নারীদের ঢাকার ফুটপাতে নিয়মিতভাবে হেঁটে চলাচল করতে দেখা যায় না।সবকিছু মিলিয়ে আমাদের প্রিয় রাজধানীর ফুটপাতগুলোর যে অবস্থা, তাতে নগরবাসীর হেঁটে চলাচল করার অধিকার ভোগ করার কোনো সুযোগ নেই। কোনো সভ্য দেশের রাজধানী শহরে এমন অবস্থা কল্পনা করা যায় না। এসব বিবেচনায় নগরবাসীর হেঁটে চলাচল করার অধিকার নিশ্চিত করার দাবি খুবই গুরুত্বপূর্ণ। এটা বিপুলসংখ্যক নগরবাসীর স্বার্থের বিষয়। আমার ধারণা, এমনকি সচ্ছল, ধনী, অতি ধনাঢ্য পরিবারগুলোর সদস্যরাও এই দাবির বিরুদ্ধে নন। ফুটপাত মানেই পায়ে চলার পথ; সুতরাং যাঁরা পায়ে হেঁটে চলাচল করতে চান, মহানগরীর ফুটপাতগুলো তাঁদের ব্যবহারের উপযোগী করতে হবে—এটা অত্যন্ত যুক্তিসংগত দাবি। এই দাবিতে গোটা নগরবাসীর সোচ্চার হওয়া উচিত, এ দাবি আদায়ের জন্য ব্যাপক নাগরিক আন্দোলন করে তোলা প্রয়োজন।মশিউল আলম: সাহিত্যিক ও সাংবাদিক।mashiul. alam@gmail. comইহাতে মন্তব্য প্রদান বন্ধ রয়েছে
86		মানুষের জীবন থেকে আদর-ভালোবাসা-স্নেহ কি ফুরিয়ে যাচ্ছে? আমরা কি চিরন্তন গভীর মমতা থেকে দূরে সরে যাচ্ছি? আষ্টেপৃষ্ঠে বাঁধা পড়ছি জড় চাওয়া-পাওয়ার জটিল জটাজালে?সন্তানের দেওয়া আগুনে পুড়ে বাবার মৃত্যুর খবরে এসব প্রশ্ন যেন মগজ ফুঁড়ে উঠল। নতুন মডেলের মোটরসাইকেল না পেয়ে গত বৃহস্পতিবার বিকেলে ফরিদপুর শহরে নিজের মা-বাবার শরীরে আগুন দেয় এক কিশোর। কিশোরের বাবা রফিকুল হুদা গুরুতর দগ্ধ হন। মা সামান্য আহত হন। ঢাকা মেডিকেলের বার্ন ইউনিটে চিকিৎসাধীন রফিকুল আজ বুধবার সকালে মারা গেছেন।শুরুতে যে প্রশ্নগুলো তুলেছি, এগুলো আসলে কয়েক দিন ধরেই ঘুরপাক খাচ্ছে মনে। মাত্র সেদিনই তো এমন দুটি ঘটনা ঘটল। একটি হচ্ছে বঁটির কোপে এক নারী খুন হওয়ার ঘটনা। অভিযোগ উঠেছে ছোট ছেলের বিরুদ্ধে। আরেকটি এক শিশু খুন হওয়ার ঘটনা। অভিযোগ মায়ের বিরুদ্ধে।চট্টগ্রামে সুমিত নামের এক তরুণের বিরুদ্ধে মাকে খুন করা অভিযোগ উঠেছে। গত শনিবার এ ঘটনা ঘটে। বড় ভাই সোমনাথের দাবি, এইচএসসি পরীক্ষায় খারাপ করায় সুমিতকে বকাঝকা করা হয়। তাই তিনি মাকে বঁটি দিয়ে কুপিয়ে মেরে নিজেও আত্মহত্যা করা চেষ্টা করেন। একই দিন রাজশাহীতে কাব্য নামের সাত বছরের এক শিশু খুন হয়েছে। তাকে কুপিয়ে হত্যা করার অভিযোগ উঠেছে মায়ের বিরুদ্ধে। ওই মাও নাকি পরে আত্মহত্যা করতে যাচ্ছিলেন। স্থানীয় লোকজনের বরাত দিয়ে পুলিশ বলছে, তাঁর মানসিক সমস্যা আছে।এ ধরনের ঘটনা সারা দেশেই কিন্তু ঘটছে। রাজধানীতে দুই শিশুসন্তানকে খুন করার অভিযোগে এক মা এখনো কারাগারে বিচারের অপেক্ষায় রয়েছেন। বাবা-মাকে খুন করে মাদকসেবী ঐশী সর্বোচ্চ সাজা পেয়েছেন।একজন মা নয় মাসের বেশি সময় নিজ গর্ভে সন্তানকে ধারণ করেন। তাঁর নিবিড় মমতা আর সযত্ন পরিচর্যায় সন্তান একটি নিভৃত–নিরাপদ কোটরে বড় হয়। এ সময় অনাগত সন্তানের কল্যাণে নিজের সব সুখ জলাঞ্জলি দিয়ে মা অবর্ণনীয় কষ্ট পোহান। মায়ের সঙ্গে সন্তান বাঁধা পড়ে নাড়ির বন্ধনে। ভূমিষ্ঠ হওয়ার পর চিকিৎসক বা ধাই এই নাড়ি কেটে সন্তানকে পৃথিবীর আলো-বাতাসে বেড়ে ওঠার সুযোগ করে দেন। মা ও সন্তানের অন্তরের নাড়ি কিন্তু কাটে না। সে নাড়িতে দুনিয়ার সব রশির শক্তি। সারা পৃথিবীর মানুষ মিলে টানলেও তা ছিঁড়বে না। কিন্তু একটি তরুণ সামান্য একটি বঁটি দিয়ে এই কঠিন বন্ধন কেটে দেবে, এটা কেমন কথা! একজন মা-ই বা এ বাঁধন ছিঁড়লেন কী করে! ভাবলে মনে হয়, দুনিয়ায় আদর-ভালোবাসা সব ফুরিয়ে যাচ্ছে!কবি আবু জাফর ওবায়দুল্লাহর ‘মাগো, ওরা বলে’ কবিতায় সন্তানের ফিরে আসার প্রতীক্ষায় থাকা মায়ের যে আকুতি, তা সর্বজনীন। কুমড়ো ফুলে নুয়ে পড়েছে লতা, শজনে ডাঁটায় ভরে গেছে গাছটা, ডালের বড়িও শুকিয়ে রাখা হয়েছে। শুধু খোকা ফিরে আসার অপেক্ষা। কবিতার এই চরণে চিরচেনা বাংলা মাকে খুঁজে পাওয়া যায়। তাঁর করাল-বদনী রূপ কখনো কারও কাম্য নয়। কিন্তু রাজশাহীর সেই ঘাতক মায়ের কথা ভাবলে কবিতার পাতাগুলো রক্তে ঝাপসা হয়ে আসে।আবার মাকে আগলে রাখার মানসিকতা নিয়েই একটি শিশু বড় হয়। রবীন্দ্রনাথ ঠাকুরের ‘বীরপুরুষ’ কবিতায় পালকিতে সওয়ার মাকে দুর্বৃত্তদের কবল থেকে রক্ষা করতে একটি খোকার মনের যে কাল্পনিক চিত্র তুলে ধরা হয়েছে, বাস্তবে মাকে নিয়ে সব ছেলের মধ্যেই থাকে ​এই সংকল্প। পার্থিব জগতে মাকে মাথার ওপরে রেখেই একটি সন্তান বড় হয়। একটি জাতির কাছে দেশের চেয়ে বড় কিছু নেই। সেই দেশটাকেই মায়ের জায়গায় স্থান দেয় সব মানুষ। সগর্বে আমরা বলি ‘মাতৃভূমি’। সেখানে চট্টগ্রামের সেই সুমিতের বঁটি সব এলোমেলো করে দেয়। ফরিদপুরের সেই কিশোরের আগুন সব পুড়িয়ে ছারখার করে দেয়। কেন এমন হয়?কারণে খুঁজতে গেলে থই পাওয়া যায় না। দিন যত যাচ্ছে, জীবনের রেলগাড়িটার ছোটার গতি বাড়ছে। এ গতির সঙ্গে পাল্লা দিতে গিয়ে হিমশিম কাছে আবেগীয় অনুভূতি। সুস্থির চিন্তার চেয়ে দ্রুত সিদ্ধান্তের বেগ বেশি। এতে ঘটে যাচ্ছে নানা অঘটন। বেশির ভাগ ক্ষেত্রে যা হয়, কেউ স্রেফ জেদের বশে অভাবনীয় কাণ্ড করে পরে আফসোস করে, যখন তা একেবারেই মূল্যহীন। আবার তাৎক্ষণিকভাবে এমন অঘটন ঘটে, যা এক মিনিট আগেও ছিল অঘটন ঘটানো ব্যক্তির চিন্তার বাইরে।মায়া–মমতা, নৈতিকতা বা মানবতার বিচারে ছাড় না দিয়ে তুচ্ছ অনেক বিষয় এখন জটিল করে ফেলা হচ্ছে। ছাড়ের চেয়ে, দেওয়ার চেয়ে, চাহিদার পাল্লা ভারী হয়ে যাচ্ছে। সন্তান মানুষ হলে বা নিজের পায়ে দাঁড়ালেই শান্তি, কেবল এটুকু প্রত্যাশার মধ্যেই আর থাকতে চান না কেউ কেউ। এখন অনেক মা–বাবা সন্তানের কাছে কিছু প্রাপ্তি আশা করেন। বিদেশ গিয়ে প্রতারিত হয়ে সন্তান ফিরে এলে বিনিয়োগে ভরাডুবি বলে মনে করেন অনেকে। এ ধরনের ঘটনায় সন্তানের সঙ্গে শুরু হয় সম্পর্কের টানাপোড়েন। সন্তানের অপ্রত্যাশিত ফল, তা পরীক্ষায়ই হোক বা কর্মক্ষেত্রে, সেটাও বাঁকা চোখে দেখা হয়। ভাবা হয়, নাহ্‌, এ সন্তান দিয়ে কিছু হবে না। এখানেও চলে ভয়ানক টানাপোড়েন। আবার মা-বাবার সাধ্যে কুলোবে কি না, তা বিবেচনা না করেই অসম্ভব কিছু চেয়ে বসে সন্তান। চাহিদা পূরণে অক্ষম হলেই বাধে বিপত্তি। মা-বাবা বুড়ো হলে অনেকে ভাবে, নাহ্‌, এ তো সংসারের বোঝা। সে ক্ষেত্রে গ্রামের বাড়ি থাকলে তো রক্ষা। নইলে এখানে এক দিন, ওখানে দুদিন করে করে ভাসমান জীবন, নয় তো ঠাঁই হবে প্রবীণনিবাসে, যা বেশ খরচার বিষয়। এই সম্পর্কের টানাপোড়েন দিন দিন বাড়ছে। দুনিয়া হয়ে উঠেছে প্রতিযোগিতার। কারও দিকে কারও তাকানোর সময় যেন নেই। শুধু ছোটো, সামনে যাও।আমরা আপনজনের সঙ্গে এই জোড়াতালি দেওয়া সম্পর্ক চাই না। আমরা চাই, মা-বাবার সঙ্গে সন্তানের সম্পর্ক হবে ফুলের গভীরে থাকা মধুর মতো। এ সম্পর্ক হবে শোলাকিয়ায় গত ৭ জুলাই গুলিতে নিহত মা ঝর্ণা রানী ভৌমিকের সঙ্গে তাঁর ছেলে বাসুদেব ভৌমিকের মতো। এই অসাম্প্রদায়িক মা ঈদের দিন গুলি খাওয়ার আগে ছেলের জন্য লুচি ও সেমাই রান্না করছিলেন। বাসুদেব প্রথম আলোর ছুটির দিনের পাতায় (১০ সেপ্টেম্বর সংখ্যা) লিখেছেন, আমি ঢাকায় চলে আসার পর মা সব সময় আমার খোঁজখবর নিতেন। হঠাৎ যদি ফোন বন্ধ থাকত, মা অস্থির হয়ে যেতেন আমার খোঁজখবর নেওয়ার জন্য। এখন কেউ আমাকে ‘বাবু’ বলে ডাকে না। খোঁজখবর নেয় না। বলে না, বাবু তুমি খেয়েছ? কোথায়? কী খেয়েছ? সাবধানে থেকো...আমরা চাই, একটি সন্তান সব সময় বাবা বা মায়ের কাছে ফিরবে এক মুঠো ভালোবাসা নিয়ে। যে ভালোবাসায় সুবাস অনন্ত, পরিধি দিগন্ত। আর মা-বাবা যখন সন্তানের পিঠে হাত রাখবেন, তা হবে পৃথিবীর সবচেয়ে শান্তিময় পরশ!শরিফুল ইসলাম ভূঁইয়া: সাংবাদিকsharifrari@gmail.comইহাতে মন্তব্য প্রদান বন্ধ রয়েছে
87		সংবাদ: কুমিল্লার কলেজছাত্রী সোহাগী জাহান তনু হত্যার ছয় মাস পূর্ণ হচ্ছে আজ মঙ্গলবার। কিন্তু এই দীর্ঘ সময়েও কে বা কারা তনুকে খুন করেছে, কেন খুন করেছে, তা উদ্ঘাটন করতে পারেনি মামলার তদন্তকারী সংস্থা সিআইডি। এমনকি তনুর পোশাক থেকে ধর্ষণের আলামতসহ তিন ব্যক্তির ডিএনএ নমুনা পাওয়া যায়, গত সাড়ে চার মাসে তা-ও সন্দেহভাজন কারও সঙ্গে মেলাতে পারেনি সংস্থাটি।রাসেল...আমরা কি পারি না, ইয়াসমীন হত্যার বিচারের দাবিতে আন্দোলনের মতো আবার আন্দোলন করতে?এ আর সুমনকিছুই যে হবে না তার নমুনা হলো, তনুর পোশাক থেকে ধর্ষণের আলামতসহ তিন ব্যক্তির ডিএনএ নমুনা পাওয়া যায়, কিন্তু গত সাড়ে চার মাসে সেটা সন্দেহভাজন কারও সঙ্গে মেলাতে পারেনি মামলার তদন্তকারী সংস্থা সিআইডি। বিষয়টা অবাক করার মতো নয় কি?অরনভঅবস্থা দেখে মনে হচ্ছে, সাগর–রুনি হত্যাকাণ্ডের মতো গড়িমসি চলবে। আর কোনো একদিন সাক্ষ্য–প্রমাণের অভাব দেখিয়ে কেস ডিসমিস করে দেবে! সুশাসন আর সুবিচার একে বলে না!বিপ্লবকতটা কান পাতলে তবে কান্না শোনা যায়? সুশীলরা এখন কোথায়???গাজীউল হক, কুমিল্লা। ২০ সেপ্টেম্বর ২০১৬ইহাতে মন্তব্য প্রদান বন্ধ রয়েছে
88		১৭ সেপ্টেম্বর প্রথম আলোয় সোহরাব হাসানের প্রবন্ধের শিরোনাম ছিল ‘নির্বাচনটা করবে কে?’ লেখাটি বেশ সময়োপযোগী। এ বিষয় নিয়ে আলোচনার এখনই সময়। আগামী চার মাসের কম সময়ের মধ্যে নতুন নির্বাচন কমিশন গঠিত হবে বলে আশা করা যায়; যদিও আমাদের সংবিধানে এমন বাধ্যবাধকতা নেই। যে প্রক্রিয়ায় অতীতে রাজনৈতিক সরকারগুলো নির্বাচন কমিশনে নিয়োগ দিয়েছে, তাতে বড় পরিবর্তন আসবে ভাবার কারণ নেই। ইতিমধ্যেই আইনমন্ত্রী বলেছেন, গতবার যে প্রক্রিয়ায় নির্বাচন কমিশন গঠিত হয়েছে, এবারও তা-ই হবে। তার মানে, রাষ্ট্রপতির গঠিত একটি সার্চ কমিটির মাধ্যমে পুনরায় নিয়োগ দেওয়া হবে। আর সেখানে যেসব দল ৫ জানুয়ারি ২০১৪ সালের নির্বাচন বর্জন করেছিল, তাদের আদৌ ডাকা হবে বা তাদের মতামত নেওয়া হবে কি না, তা নিয়ে সংশয় থেকেই যায়।যা-ই হোক, বিভিন্ন দেশে বিভিন্ন পদ্ধতিতে নির্বাচন কমিশন গঠিত হয়। অনেক দেশে নির্বাচন কমিশনের নির্বাচন পরিচালনায় তেমন ভূমিকাই থাকে না। আবার অনেক গণতান্ত্রিক দেশে নির্বাচনের সময় নির্বাচন কমিশনই নির্বাচনকালীন সরকারের নিয়ন্ত্রকের ভূমিকাও পালন করে। যেমন ভারত। ভারতের নির্বাচন কমিশনের যেমন রয়েছে শক্ত ভিত, তেমনি অন্য শরিকেরা তার সহায়ক হিসেবে কাজ করে; যার মধ্যে উল্লেখযোগ্য হলো বিচার বিভাগ, মিডিয়া, সিভিল সোসাইটি এবং সর্বোপরি রাজনৈতিক দল। এরা সবাই ভারতীয় নির্বাচন কমিশনের প্রধান শরিক বা ‘স্টেক হোল্ডার’। ভারতে খুব কম কমিশনই ছোটখাটো সমালোচনার মুখে পড়েছে। ভারতের সাবেক প্রধান নির্বাচন কমিশনার নবীন চাওলা যখন প্রথমে কমিশনে কমিশনার হিসেবে নিয়োগ পান, তখন কিছুটা বিব্রতকর পরিস্থিতির সৃষ্টি হয়েছিল এবং তার সুরাহা হয় উচ্চ আদালতে। অভিযোগকারী বিজেপি অবশ্য পরে আদালতের রায় মেনে নবীন চাওলার অধীনে নির্বাচনও করেছিল। ওই নির্বাচনে বিজেপি হারলেও ফলাফল নিয়ে উচ্চবাচ্য করেনি। এটাই ভারতের গণতান্ত্রিক সংস্কৃতি।ভারতীয় নির্বাচন কমিশন সংবিধানের ৩২৪ ধারার পূর্ণ ক্ষমতাবলেই নির্বাচন সময়কালে পরিচালিত করে এবং নির্বাচন কমিশন নির্বাচন-প্রক্রিয়ার সম্পূর্ণ সময়ে যে চালকের আসনে থাকে, তা নীতিগতভাবে মানতে বাধ্য হয় রাজনৈতিক দল ও সরকার। বিগত লোকসভা নির্বাচন-প্রক্রিয়া শুরুর পর ভারতীয় সেনাবাহিনীর প্রধানের নিয়োগ ঘোষণার কথা ছিল। ভারতীয় প্রতিরক্ষা মন্ত্রণালয় এ বিষয়ে নির্বাচন কমিশনের মতামত জানতে চাইলে কমিশন নির্বাচন শেষ না হওয়া পর্যন্ত ওই নিয়োগ স্থগিত করতে নির্দেশ দেওয়ায় সরকার সময়মতো নিয়োগ দিতে পারেনি। ওই সময়কার প্রধান নির্বাচন কমিশনার ড. এস ওয়াই কোরাইশি পাকিস্তানের ডন পত্রিকায় এক সাক্ষাৎকারে এ তথ্য দিয়েছেন (ডন, মে ১৪, ২০১৪)। ঘটনাটি ঘটেছিল ২০১৪ সালে নির্বাচন ঘোষণার কয়েক ঘণ্টার মাথায়। নির্বাচনের শেষ ধাপ শেষ হওয়ার পর নির্বাচন কমিশন সম্মতি দেয়।আমাদের সংবিধানেও অনুচ্ছেদ ১১৯-এ একই ক্ষমতার কথা বলা থাকলেও নির্বাচন কমিশন পূর্ণ ক্ষমতার প্রয়োগ করতে পারে না। এর কারণ, আমাদের নির্বাচন কমিশনের যাদের সহায়ক হওয়ার কথা, তাদের সহায়তা অনেক সময়ই পাওয়া যায় না। এ ক্ষেত্রে দেশের সর্বোচ্চ আদালতের সহযোগিতা অবশ্যই কাম্য। যেমন ভারতীয় বিচার বিভাগ প্রধান সহযোগিতার ভূমিকা পালন করে থাকে। আমরা যখন নির্বাচন কমিশনে ছিলাম, গণমাধ্যম জোরালো ভূমিকা পালন করেছিল। তবে বিচার বিভাগ থেকে যতখানি আশা করা হয়েছিল, তেমন ভূমিকায় তাদের দেখা যায়নি।জানি না, সংবিধান লঙ্ঘিত হলে উচ্চ আদালত স্বয়ংক্রিয় কোনো ব্যবস্থা নিতে পারেন কি না। ভারতে সিভিল সোসাইটির কয়েকটি সংগঠন রয়েছে, যারা নির্বাচন কমিশনের সহায়ক ভূমিকা পালন করে এবং এই ধরনে ব্যত্যয় হলে ‘পিএলআই’-এর মাধ্যমে আদালতের দ্বারস্থ হয়েছে বহুবার। অবশ্য কোনো কোনো বিষয়ে আমাদের দু-একটি সংগঠন আদালতের দ্বারস্থ হয়েছিল। তবে ভবিষ্যতে হতে পারবে কি না, সন্দেহ রয়েছে।আমাদের নির্বাচনের অভিজ্ঞতা কম নয়। রাষ্ট্রবিজ্ঞানে যত ধরনের নির্বাচনের কথা বলা আছে, সব ধরনের নির্বাচনের অভিজ্ঞতা রয়েছে আমাদের দেশের নির্বাচন কমিশনের। একটি কমিশন তার পূর্ণ মেয়াদে সর্বমোট ইউনিয়ন পরিষদ নির্বাচনসহ প্রায় ছয় হাজার ইউনিট নির্বাচনের অভিজ্ঞতা অর্জন করে, যা ভারতীয় কমিশনের হয় না। কারণ, ভারতীয় নির্বাচন কমিশন রাজ্যসভার নির্বাচন ছাড়া আর কোনো স্থানীয় নির্বাচনের দায়িত্বপ্রাপ্ত নয়। রাজ্যের স্থানীয় নির্বাচন রাজ্য নির্বাচন কমিশনের। সেগুলোও স্বাধীনভাবে সংবিধানের আওতায় গঠিত।আমাদের দীর্ঘ অভিজ্ঞতা সত্ত্বেও কমিশনের কার্য পরিচালনার ধারাবাহিকতা কেন থাকে না, তার বিশ্লেষণ করলে দেখা যাবে যে কমিশন গঠনপ্রক্রিয়াই বিতর্কিত। বিশেষ করে, দলীয় সরকারের অধীনে যেসব কমিশন গঠিত হয়েছে, সেগুলো নিয়ে বিতর্ক ছিল এবং তাদের আচরণও সরকারের ও সরকারি দলের মুখাপেক্ষী বলে মনে হয়েছে। এ অবস্থায় নির্বাচন কমিশন নয়, দলীয় সরকারের ভূমিকাই মুখ্য হয়ে ওঠে নির্বাচন অবাধ, নিরপেক্ষ ও গ্রহণযোগ্য হবে কি না।তত্ত্বাবধায়ক সরকারের সময় গঠিত প্রতিটি নির্বাচন কমিশন জাতীয় নির্বাচন সুষ্ঠু, অবাধ ও গ্রহণযোগ্যভাবে করতে পারলেও কোনো  কোনো কমিশন পরবর্তী সময়ে ওই ধারা ধরে রাখতে পারেনি। ক্ষমতাসীন দলের পরোক্ষ অসহযোগিতা এবং নির্বাচন কমিশনের আপসকামিতার কারণে এমন ভাগ্যবরণ করতে হয়েছিল। তবে বেশির ভাগ সময়ের কর্মকাণ্ড অন্য কমিশনের তুলনায় কিছুটা হলেও প্রশংসনীয় বলতে হবে। ২০০৭ থেকে ২০১২ সালকে বলা যায় বাংলাদেশ নির্বাচন কমিশনের ঐতিহাসিক সন্ধিক্ষণ। ওই সময়ের নির্বাচনগুলো তেমন বিতর্কিত হয়নি। কমিশন অনেক প্রতিবন্ধকতার মধ্যেও যথেষ্ট স্বাধীনচেতা ছিল এবং অনেকগুলো মৌলিক পরিবর্তন এনেছিল। ওই সব পরিবর্তন বহাল থাকলেও তার কার্যকারিতা অনেকটা কমে গেছে। দুঃখজনক হলেও সত্য যে ভারতে টিএন সেশনের পর কোনো কমিশনকে ফিরে তাকাতে হয়নি। কারণ, ঐতিহ্য বজায় রেখেছিল তারা। কিন্তু ২০১২–পরবর্তী কমিশন বাংলাদেশে সূচিত যৎসামান্য পরিবর্তনের ধারাও ধরে রাখতে পারেনি।এই কমিশন ২০১৪–পরবর্তী নির্বাচনগুলোর ব্যবস্থাপনা নিয়ে এবং শরিকদের সঙ্গে দূরত্ব তৈরি হওয়ায় জনমনে যে অবিশ্বাসের জন্ম দিয়েছে, তাতে সমগ্র নির্বাচনী ব্যবস্থাপনার ওপরই বৃহত্তর জনগোষ্ঠীর বিশ্বাস কমে গেছে। সেই বিশ্বাস ফিরিয়ে আনাই হবে পরবর্তী কমিশনের প্রধান ও কঠিন কাজ। এ ক্ষেত্রে প্রথম ধাপ হবে নির্বাচন কমিশন গঠনপ্রক্রিয়া। মনে রাখতে হবে, ভারতের আর আমাদের সংবিধানের এই ধারাগুলো প্রায় অভিন্ন হলেও ভারতে গণতান্ত্রিক প্রতিষ্ঠানগুলো, যার মধ্যে রাজনৈতিক দল অন্যতম, বেশ শক্ত ভিতের ওপর দাঁড়ানো। তা ছাড়া ভারতের ফেডারেল–কাঠামো গণতান্ত্রিক চর্চার সহায়ক বলে মনে করা হয়।বাস্তব হচ্ছে, কাগজে-কলমে বাংলাদেশে নির্বাচন কমিশনের অনেক ক্ষমতা থাকলেও প্রয়োগ নেই, যা আছে ভারতে। তবে এ জন্য অনুরূপভাবে নির্বাচনী ব্যবস্থাপনার সহায়ক শক্তিগুলোকে নির্বাচন কমিশনকে সহযোগিতা করতে হবে। অন্যদিকে নির্বাচন কমিশনকেও সহযোগিতা চাইতে এবং ক্ষমতাপ্রয়োগের দক্ষতা অর্জন করতে হবে। মনে রাখতে হবে, রাজনৈতিক দল, নাগরিক সমাজ, সরকার, পার্লামেন্ট, মিডিয়া, বিচার বিভাগ এবং অন্যরা নির্বাচনী ব্যবস্থাপনা, গ্রহণযোগ্য নির্বাচন অনুষ্ঠানে এবং সর্বোপরি নির্বাচনী ব্যবস্থাপনার গুরুত্বপূর্ণ অংশীদার।বর্তমান বিশ্বের উঠতি গণতান্ত্রিক দেশগুলোর, যার মধ্যে বাংলাদেশও অন্তর্ভুক্ত, প্রশাসনিক সমস্যা হচ্ছে নির্বাচনী সততার অভাব এবং আন্তর্জাতিক অঙ্গনে ন্যূনতম গ্রহণযোগ্যতা। ১৯৪৮ সালের জাতিসংঘের আন্তর্জাতিক মানবাধিকার সনদে অবাধ নির্বাচনের নিশ্চয়তার ওপর গুরুত্ব দেওয়া হয়েছে, যেখানে একজন ভোটারের ভোটাধিকার নিশ্চিতকরণের কথা বলা হয়েছে; যা মানবাধিকারের অন্যতম উপাদান। শুধু ভোটাধিকার নিশ্চিতকরণই নয়, নির্বাচনী ব্যবস্থাপনায় সততা, বিশ্বাসযোগ্যতা এবং আন্তর্জাতিক মানের নিশ্চয়তার কথা বলা হয়েছে, যেখানে নির্বাচনী বিরোধ নিষ্পত্তির কথা জোরালোভাবে তুলে ধরা হয়েছে।নির্বাচনী প্রক্রিয়ার বিষয়ে যোগ্যতার বিষয়ে আন্তর্জাতিক সংস্থা আইডিইএ তাদের গবেষণাপত্র Decpenign Democracy এবং প্রফেসর পিপ্পা নরসির দুটি গবেষণাপত্রে উল্লেখ করা হয়েছে যে নির্বাচনপদ্ধতি বিশ্বাসযোগ্য না হলে অথবা সর্বজনীন না হলে এবং আইনের প্রয়োগ না হলে সম্পূর্ণ প্রক্রিয়ার ওপর জনগণ যেমন বিশ্বাস হারায়, নির্বাচন নিয়ে হতাশা জন্মায়, তেমনি নির্বাচনী ব্যবস্থাপকদের ওপরও বিশ্বাস হারায়। এ ধরনের নির্বাচনে মানবাধিকার দারুণভাবে উপেক্ষিত ও লুণ্ঠিত হয়। সে ক্ষেত্রে ওই ফলাফলের ওপর ভিত্তি করে যে সরকার গঠিত হয়, সে ধরনের সরকার হয়ে ওঠে কর্তৃত্ববাদী এবং জনগণবিবর্জিত। আর সবচেয়ে ক্ষতিগ্রস্ত হয় একটি দেশের নির্বাচনী ব্যবস্থাপনা। এর প্রেক্ষাপটে দেশে আইনশৃঙ্খলা পরিস্থিতি এবং মানবাধিকার লঙ্ঘনের মতো অবস্থায় চরম মূল্য দিতে হতে পারে। উদাহরণস্বরূপ ২০০৭-০৮ সালে আফ্রিকার কেনিয়ায় নির্বাচন-পরবর্তী সহিংসতার এবং পরে নাইজেরিয়ার নির্বাচনোত্তর ঘটনার উদাহরণ টানা হয়েছে। শুধু এ দেশই নয়, পূর্ব ইউরোপের নব্য গণতান্ত্রিক দেশের কয়েকটিতে এমন ঘটনা ঘটেছে।উল্লিখিত গবেষণাপত্র ও গবেষণা এবং গবেষকদের অভিন্ন মত যে নির্বাচনী ব্যবস্থাপনায় বিশ্বাস ও সততা নিশ্চিত করার দায়িত্বের প্রধান নিয়ামক নির্বাচনী ব্যবস্থাপক বা নির্বাচন কমিশন। কেস স্টাডি হিসেবে কেনিয়ার ওই নির্বাচন ও নির্বাচন-পরবর্তী ঘটনার উল্লেখ করা হয়, যেখানে প্রায় ১ হাজার ১৫০ জনের মৃত্যু এবং ৩ লাখ ৫০ হাজার মানুষকে ঘরবাড়ি ছেড়ে পালাতে হয়েছিল। পর্যালোচনায় বলা হয় যে কেনিয়ান নির্বাচন কমিশন আগের ধারাবাহিকতা বজায় না রেখে পক্ষপাতদুষ্ট হওয়ার কারণে নির্বাচনের ফলাফল নিয়ে ধূম্রজাল তৈরি করার কারণে অভূতপূর্ব দাঙ্গা সংঘটিত হয়েছিল।উল্লেখ্য, এ ঘটনার আগ পর্যন্ত কেনিয়ার নির্বাচন কমিশন সবচেয়ে নিরপেক্ষ ও শক্তিশালী হিসেবে সমগ্র আফ্রো-এশিয়ান দেশগুলোতে সুপরিচিত ছিল। ওই নির্বাচনের আগে ওই সময়কার প্রেসিডেন্ট ১৯৯৭ সালের জেন্টলম্যান এগ্রিমেন্টের তোয়াক্কা না করে ২২ সদস্যের কমিশনের মধ্যে ১৯ জন নিজস্ব ভাবধারার সদস্যকে নিয়োগ দেওয়ায় কেনিয়ান নির্বাচন কমিশনের সুনাম ধূলিসাৎ হয়েছিল।স্বাধীন নির্বাচন কমিশন যদি পক্ষপাতদুষ্ট হয় অথবা কার্যকর না হয়, তবে গণতন্ত্রের ​িভত যেমন দুর্বল হবে, তেমনি সমাজে কর্তৃত্ববাদের জন্ম দেবে। আমাদের দেশের আগামী নির্বাচনে ২০১৪ সালের জাতীয় নির্বাচন কিংবা পরবর্তী নির্বাচনগুলোর পুনরাবৃত্তি হবে কি না, তা নির্ভর করবে ভবিষ্যতে কাদের দ্বারা নির্বাচন কমিশন গঠিত হবে এবং তাঁরা কীভাবে দায়িত্ব পালন করবেন, তার ওপর।এম সাখাওয়াত হোসেন: অবসরপ্রাপ্ত ব্রিগেডিয়ার জেনারেল, সাবেক নির্বাচন কমিশনার ও কলাম লেখক৷hhintlbd@yahoo.comইহাতে মন্তব্য প্রদান বন্ধ রয়েছে
89		নিজস্ব প্রতিবেদক। ১৯ সেপ্টেম্বর ২০১৬সংবাদ: অস্ট্রেলিয়াপ্রবাসী এক ব্যবসায়ী অভিযোগ করেছেন, স্থানীয় সরকার, পল্লী উন্নয়ন ও সমবায় মন্ত্রণালয়ের ভারপ্রাপ্ত সচিব প্রশান্ত কুমার রায় দুটি শিল্পপ্রতিষ্ঠানের ব্যবস্থাপনা পরিচালক পরিচয়ে তাঁর কাছ থেকে ২৫ লাখ টাকা আদায় করেছেন। ওই দুই প্রতিষ্ঠানের অংশীদারত্ব কেনার জন্য দেওয়া ওই অর্থ এখন ওই ব্যবসায়ী ফেরত চেয়ে সচিবকে আইনি নোটিশ দিয়েছেন।মিলসাওই আইনি নোটিশে এনামুল হক তাঁর গ্রামের বাড়ি সাতক্ষীরায় একটি এনজিওর কর্মকাণ্ডের আড়ালে জেএমবি তৎপরতায় মদদ দেন বলেও অভিযোগ তোলেন সচিব। মন্তব্য নিষ্প্রয়োজন।মো. শাহ আলম খানস্থানীয় সরকার, পল্লী উন্নয়ন ও সমবায় মন্ত্রণালয়ের ভারপ্রাপ্ত সচিব প্রশান্ত কুমার রায় সম্পর্কে যা পড়লাম, তারপর একটাইমন্তব্য করা যায়—তিনি যা করেছেন সেটা অপরাধ, তাঁর কথা অনুযায়ী। কাজেই এখন তাঁকে হয় চাকরি নিজে থেকে ছাড়তে হবে, নয়তো বিভাগীয় তদন্তের মাধ্যমে শাস্তি দিতে হবে। তিনি দেশের গুরুদায়িত্বে থেকে কীভাবে এ ধরনের কাজ করেন, এটা অবশ্যই বিচার্য বিষয়।নাম প্রকাশে অনিচ্ছুকসমবায়সচিব মহোদয়কে বাণিজ্যসচিব করে দেওয়া উচিত, তাহলে মনে হয় তিনি ভালো করবেন, আরও মানুষের উপকার করতে পারবেন!ইহাতে মন্তব্য প্রদান বন্ধ রয়েছে
90		সারা বিশ্বেই প্রাকৃতিক দুর্যোগের আধিক্যে জলবায়ু পরিবর্তনের আলামত ভালোভাবেই টের পাওয়া যাচ্ছে। আমাদের জন্য এই হুমকি যেন ঈশান কোণের ঝটিকার মতো কালো। কবি প্রশ্ন করেছিলেন—এ কি সত্য? উত্তর নিজেই দিয়েছেন—সকলই সত্য। আমাদের জন্য এ নিতান্তই বাস্তব—মাঝেমধ্যে আইলা-নার্গিসের রূপ ধরে ধেয়েও তো আসছে ঝটিকা। আইলার ধাক্কা বুক পেতে অনেকটাই আগলেছিল সুন্দরবন। মানুষের ব্যাপক অনুপ্রবেশ ও বননিধন সত্ত্বেও সুন্দরবন তার প্রকৃতিগত সামর্থ্য দেখিয়েছিল। আর সে জন্যই সুন্দরবন কোনোভাবে ক্ষতিগ্রস্ত হওয়ার আশঙ্কা তৈরি হলে সচেতন মানুষ উদ্বিগ্ন না হয়ে পারে না।এ নিয়ে কথা বলার অর্থ এই নয় যে একজন দেশপ্রেমিক অন্যজনের দেশপ্রেম নিয়ে সংশয় প্রকাশ করছে। এটা ঠিক দেশপ্রেম পরীক্ষা নেওয়ার মতো ধাঁধা নয়।সমস্যাটা জটিল হয় যখন সুন্দরবনকে উন্নয়নের বিপরীতে বা প্রতিপক্ষ হিসেবে ভাবা হয়। যাঁরা সুন্দরবন এলাকা থেকে কয়লাভিত্তিক বিদ্যুৎকেন্দ্র সরানোর দাবি তুলেছেন, তাঁদের মধ্যে উন্নয়নবিরোধী কেউ আছেন বলে মনে হয় না। এবং তাঁরা উন্নয়নের বিরুদ্ধে সুন্দরবনকে ঢাল হিসেবে ব্যবহার করছেন না।সুন্দরবনকে এবং এই বদ্বীপ-ভূমির বিশেষ বনাঞ্চলটির স্বাতন্ত্র্যমণ্ডিত বৈশিষ্ট্য বোঝা জরুরি। এর সবটাই বিশুদ্ধ বিজ্ঞানের বিষয় নয়, যেমনভাবে একটি শিল্পস্থাপনাও নয় নিছক বিজ্ঞানপ্রযুক্তির বিষয়। নয়তো হাজারীবাগের ট্যানারি বা চন্দ্রঘোনার কাগজ কল সবই তো বিশেষজ্ঞ প্রকৌশলীদের হাতেই নির্মিত, স্থাপিত হয়েছিল। ভূমি, বসতি, নদী, জলাশয়গুলো এসব স্থাপনার কারণে একসময় কী ধরনের খেসারত দেবে এবং পরবর্তী প্রজন্ম এর কী ধরনের জের টানবে, তা ভাবনায় ছিল না। আজও যে সবাই এসব বুঝতে পারছেন, তা তো নয়।আর এখানে সওয়ালটা হচ্ছে সুন্দরবন নিয়ে—যা কেবল ভূমি বা জলাশয় নয়, কোনো সাধারণ বসতি বা বন নয়, এটি এমন একটি জটিল জৈব রসায়নাগার, যার প্রাণবন্ত সক্রিয়তার আওতায় কেবল উদ্ভিদ বা প্রাণী নয় এমনকি পানি ও ভূমিও রয়েছে। এর প্রতি বর্গ ইঞ্চি ভূমি ও পানিতে নানা রকম প্রাণ রয়েছে এবং তারা প্রত্যেকে বিশ্বের জীবনরঙ্গ-নাট্যের কুশীলব—যেখানে সিনেমার মতো এক্সট্রা বা বাহুল্য চরিত্র নেই। সাধারণভাবে মানুষ এ বিষয়টা বুঝতে অক্ষম। বিজ্ঞানী ই ও উইলসন তাঁর ফিউচার অব লাইফ গ্রন্থে বিশ্ব নভোযানটির জটিল ভঙ্গুরতা বোঝাতে গিয়ে বলেছিলেন, জীবনের যে পূর্ণাঙ্গ রূপকে বিজ্ঞানীরা জৈবমণ্ডল (বায়োস্ফিয়ার) আখ্যা দেন, তা পৃথিবীকে ঘিরে থাকা যেন এক জৈবঝিল্লি (membrane of organism)। এটা এত পাতলা যে মহাবিশ্ব থেকে দেখা যায় না এবং এতই ক্ষুদ্রাতিÿক্ষুদ্র প্রাণসম্পদের জটিল গ্রন্থনায় ভরপুর যে যাদের নিয়ে এটি গঠিত, তাদের অধিকাংশই আজও অনাবিষ্কৃত।এটাও ঠিক যে বিবর্তন পৃথিবী এবং প্রাণের সঙ্গী, সব সময় বিবর্তন চলছে। তবে বিলুপ্তি—ভূমি ও প্রাণের—সব সময়, বরং বলা যায়, প্রায়ই, স্বাভাবিক ঘটনা নয়। এখানে মানুষের ভূমিকা বড়। তবে এ নিয়ে কোনো ফতোয়া দেওয়া যাবে না। কেননা মানুষকে তো আদিম প্রকৃতিকে জয় করে, বশ করে, পরিবর্তন করেই টিকে থাকতে হয়েছে। কথা হলো ভারসাম্য রক্ষা—সীমা টানার গুরুত্বটা বোঝা।যেসব দেশে বড় বড় আদিম বন আছে এবং প্রচুর বনসম্পদও আছে, তারা কীভাবে ভারসাম্য রক্ষা করছে বা করবে?কোচিং বা বেআইনি পশুনিধন একটি গুরুতর অপরাধ, কিন্তু কালিং বা নির্বাচিত হত্যা বৈধ। ধরা যাক, জিম্বাবুয়ে বলল তাদের বনভূমিতে ১২ হাজারের বেশি (সংখ্যাটি কাল্পনিক) হাতি থাকলে বনের ওপর নেতিবাচক প্রভাব পড়বে। সে ক্ষেত্রে বাড়তি হাতি মারা যাবে। তবে বাস্তব হলো, চোরাশিকারিদের দৌরাত্ম্যে হাতির সংখ্যা উদ্বেগজনক পর্যায়ে নেমে যাচ্ছে। অস্ট্রেলিয়া ক্যাঙারুর ক্ষেত্রে কালিং করে বলে শুনেছি।কিন্তু সুন্দরবনের ঘটনাটা আরও আলাদা, আরও বিশিষ্ট। এটি জল ও নবীন ভূমির এমন এক ভূখণ্ডে, যেখানে বড় প্রাণীর তুলনায় পোকা পতঙ্গ ও অনুবীক্ষণীয় অণুজীবের সংখ্যা বিপুলভাবে বেশি। আর এদের ভূমিকা নিয়ে আমাদের ধারণা ও সংবেদনশীলতা খুবই কম। তথ্য হিসেবে বলি, পৃথিবীর আদিপর্বে আদিম ছারপোকা–জাতীয় প্রাণী অক্সিজেন নিঃসরণ করে আদিম পৃথিবীর বিষাক্ত আবহকে সহনীয় (আমাদের জন্য) করেছিল। তারা এ কাজ করেছিল একনাগাড়ে প্রায় শতকোটি বছর ধরে। অর্থাৎ, প্রায় অনন্তকাল ধরে তা করেছিল বলেই আমাদের পক্ষে পৃথিবীর রঙ্গমঞ্চে আসা সম্ভব হয়েছে। এ রকম কার্যকর ÿক্ষুদ্র-ক্ষুদ্রাতিÿক্ষুদ্র প্রাণে ভরপুর সুন্দরবন—যাদের ভূমিকা ও অবদান সম্পর্কে আমরা সবটা অবগত নই।অসম্পূর্ণ জানা নিয়ে কোনো বিতর্কের সমাধান হয় না, আদতে এটুকু প্রস্তুতিতে কোনো বিতর্কই হয় না; বরং এ রকম ক্ষেত্রে ওঠে বেনিফিট অব ডাউটের প্রশ্ন। প্রশ্নটা তাহলে দাঁড়াচ্ছে, আমরা কি বেনিফিট অব ডাউট সুন্দরবনকে দেব, নাকি রামপালের কয়লাভিত্তিক বিদ্যুৎকেন্দ্রকে দেব। এ ক্ষেত্রে আমি নির্দ্বিধায় বলব, বেনিফিট অব ডাউট পাওয়ার একমাত্র দাবিদার সুন্দরবন। কারণ, এর ভারসাম্য সামান্যও নষ্ট হলে যে ক্ষতি হবে, তার জের দেশ ও কাল উভয়ই ছাপিয়ে যাবে। তা ছাড়া জলবায়ু পরিবর্তনের এই ক্রান্তিকালে সুন্দরবনে কোনো আঁচড় পড়তে না দেওয়াই হবে বুদ্ধিমানের কাজ।এবার আরও একটি জরুরি কথা যোগ করব। এতকালের অভিজ্ঞতা বা পর্যবেক্ষণ থেকে বলতে পারি, জাতি হিসেবে আমরা বন রক্ষা করতে পারিনি, বন্য প্রাণী রক্ষা করতে পারছি না। পার্বত্য চট্টগ্রামের বন ও পাহাড়ি ভূমি রক্ষা করতে চাইলে সেখানে সমভূমির বাঙালিদের বসতি স্থাপন কমাতে হবে—এমন কথা আমি অনেকবার লিখেছি। এটি একটি সাংস্কৃতিক বিষয়।সমভূমির কৃষিসমাজের মানুষের অভ্যাস, শিক্ষা ও সংস্কৃতি হলো বন কেটে বসত করা। এ বিশ্বাস আমাদের এতই মজ্জাগত যে ঝোপঝাড়ে সাপখোপ থাকতে পারে তাই কেটে সাফ করাই এখানকার সংস্কৃতি। এখানকার মানুষ সচরাচর মনে করে সাপমাত্রই বিষাক্ত। এ অঞ্চলের সামাজিক সংস্কৃতিতে সরীসৃপমাত্রের প্রতি ভয়মিশ্রিত প্রত্যাখ্যান প্রায় একচেটিয়া, এর পেছনে ধর্মীয় সংস্কারেরও ভূমিকা রয়েছে। পোকা, কীটপতঙ্গমাত্রকেই উৎপাত ও ক্ষতিকর মনে করে আমরা বিনাশে উদ্যত হই। প্রাণীর প্রতি সদয় হওয়া, আগ্রহী হওয়া, পাখিচর্চা, উদ্ভিদচর্চা—এসবই পশ্চিমের হাত ঘুরে আমাদের কাছে ইদানীংকার আগ্রহের বিষয়। তা–ও এখনো বড়লোকের বা খেয়ালি মানুষের শৌখিনতা হিসেবে এসব বিবেচ্য হয়। নয়তো বাঘ, ভালুক, সাপ থেকে মাছি—সবই তো মারার বস্তু। পাখির খাদ্যমূল্য থাকায় তার সংহারে নানা কৌশল অবলম্বন করা হয়।কয়েকটি কথা আগাম বলা যায়। রামপাল বিদ্যুৎকেন্দ্রকে ঘিরে আশপাশে আরও কারখানা গড়ে উঠবে, মানুষের আনাগোনা দেখে ভূমি-সংকটে জর্জরিত ভূমিহীন মানুষ ধীরে ধীরে বসতি করবে—মরিয়া (ডেসপারেট) ও সাহসী মানুষ অবশ্যই বন কেটেই বসতি করবে। এর একটা মানবিক দিকও আছে। কিন্তু জনবসতি বাড়ার অর্থ হলো সুন্দরবনকে ঘিরে ও তার ভেতর দিয়ে যেসব নদী, খাল গেছে, তাতে চলাচল বাড়বে, অর্থাৎ সুন্দরবন আরও বেশি মানুষের জন্য উন্মুক্ত হয়ে পড়বে। পার্বত্য চট্টগ্রামের বাঙালীকরণ ও নিরাপত্তামূলক ব্যবস্থার ফলে বন ও পাহাড়ের ব্যাপক ক্ষতি হয়েছে। জীববৈচিত্র্য রক্ষার চ্যালেঞ্জ নিয়ে হিমশিম খেতে থাকা নেতাদের উদ্দেশে বিজ্ঞানী রবার্ট মে বলেছিলেন, উই আর বার্নিং দ্য বুকস বিফোর উই হ্যাভ লার্ন্ট টু রিড দেম। জীববৈচিত্র্যসহ সুন্দরবন গ্রন্থটি পড়তে শেখার আগেই আমরা সেটা পুড়িয়ে ফেলার আয়োজন করছি না তো! ভয় হয়, কারণ আমরা ঘর পোড়া গরু—মধুপুর জঙ্গল শেষ, পার্বত্য চট্টগ্রাম ক্রমাগত নিঃশেষ হচ্ছে, আমার শহর চট্টগ্রামের পাহাড় রক্ষা করা যাবে বলে মনে হচ্ছে না। কারণ, ক্ষতিটা ব্যক্তির হয় না, তৎক্ষণাৎ বোঝাও যায় না। কিন্তু কালের ব্যবধানে ঠিকই বোঝা যায়। উপত্যকা-অধিত্যকা নিয়ে গঠিত চট্টগ্রাম শহরে কখনো জলাবদ্ধতা আমরা দেখিনি, আজ নগরের এটাই প্রধান সমস্যা। এর পেছনে অপরিকল্পিত নগরায়ণ, যার প্রধান অঙ্গ হলো পাহাড় কাটা, জমি সমতল করা।এই পলিমাটির বদ্বীপ অঞ্চল, যার অন্য নাম প্লাবন সমভূমি বা ফ্লাড প্লেইন, তাতে আমাদের উচিত ছিল নদী ও বন্যার সঙ্গে বসবাস করতে শেখা। উন্নয়নের পশ্চিমা মডেল অনুসরণ করে আমরা কত দূর যেতে পারব, কত দিন পারব—তা–ও ভাবার বিষয়।কিন্তু সুন্দরবন বিনিময়যোগ্য নয়, খরচ করার সম্পদও নয়, একে রেখে বেঁচেবর্তে থাকতে দিয়েই সব পরিকল্পনা ভাবতে হবে। এ নীতি নদীগুলোর ক্ষেত্রেও খাটে, বিল-হাওরের ক্ষেত্রেও, পাহাড়ের জন্যও। বর্তমান অবস্থানে রামপালের নানামুখী নেতিবাচক প্রভাব সুন্দরবনের ওপর পড়বেই। মনে রাখা দরকার, এর উচ্চ প্রযুক্তির সবটাই আসবে বিদেশ থেকে অথচ আমাদের সংস্কৃতিতে এখনো বিজ্ঞান-প্রযুক্তির মানস মজ্জাগতভাবে তৈরি হয়নি। সবিনয়ে বলব, আমাদের প্রকৌশলীদের, বিজ্ঞানশিক্ষকদের অধিকাংশ বিজ্ঞানমনস্ক নন, যুক্তি এবং প্রশ্নসহ শেখার প্রক্রিয়ায় অভ্যস্ত নন। তাই দেখি, তিন টন ওজনের একটি হাতিকে আমরা নির্বিবাদে ও দক্ষতার সঙ্গে রক্ষা করতে পারি না। সেখানে বছরে ৪৭ লাখ টন কয়লা—যত আধুনিক ব্যবস্থাই হোক না কেন—নৌকাডুবির এ দেশে স্থায়ীভাবে নিরাপদে চলাচল করবে, সে গ্যারান্টি কোথা থেকে পাব আমরা? মাঝেমধ্যে কয়লাডুবি-তেলডুবি তো হচ্ছেই। তিন টনি হাতির ক্ষেত্রে কিন্তু ভরাডুবি হয়েছে আমাদের। সুন্দরবনের বেলাতেও ভয় সেখানেই।আবুল মোমেন: কবি, প্রাবন্ধিক ও সাংবাদিক।ইহাতে মন্তব্য প্রদান বন্ধ রয়েছে
91		সত্যজিৎ ঘোষ। ১৯ সেপ্টেম্বর ২০১৬সংবাদ: গ্রামে কোনো অনুষ্ঠান হলেই সবার মুখে মুখে উচ্চারিত হতো একটি নাম—নিতু মণ্ডল। নেচে-গেয়ে গ্রামের মানুষকে মাতিয়ে রাখত সে। সেই চঞ্চল কিশোরীর ক্ষতবিক্ষত রক্তাক্ত দেহ কোলে নিয়ে কাঁদতে হলো গ্রামবাসীকে। মাদারীপুরের কালকিনি উপজেলার নবগ্রামের নিতু মণ্ডলকে (১৪) হত্যা করা হয়েছে কুপিয়ে।বিনয় দেবনাথএত দিন ছিল জঙ্গিদের উৎপাত, এখন আবার শুরু হয়েছে বখাটেদের। এদের কঠোর হস্তে দমন করা হোক।নাম প্রকাশে অনিচ্ছুকবিচারহীনতাই সব অবিচার-অনাচারের জন্মদাতা।আরিফসামাজিক সন্ত্রাস প্লেগের মতো ছড়িয়ে পড়েছে চারদিকে। এর থেকে বের হওয়ার যেন উপায় নেই।সিপাহী আজিজসমাজে একশ্রেণির লোকের বদ্ধ ধারণা, তারা সব ধরনের আইনের ঊর্ধ্বে অবস্থান করছে।  ইহাতে মন্তব্য প্রদান বন্ধ রয়েছে
92		একই দিনের পত্রিকার দুটি খবর—টাঙ্গাইল-৩ আসনের সাংসদ আমানুর রহমান খান রানা মুক্তিযোদ্ধা ফারুক হত্যা মামলায় কারাগারে এবং চাঁদাবাজির অভিযোগে সাতক্ষীরার নারী সাংসদ রিফাত আমিনের ছোট ছেলে রাশেদ সরোয়ার ওরফে রুমনকে (৩২) গ্রেপ্তার করেছে পুলিশ।প্রথম আলোর খবরে প্রকাশ, কেবল এই হত্যা মামলা নয়, টাঙ্গাইলের খান পরিবারের ‘বড় ভাই’ ক্ষমতাসীন আওয়ামী লীগের সাংসদ আমানুর রহমান খানের বিরুদ্ধে বিভিন্ন সময় ৪৬টি মামলা হয়েছে। এর মধ্যে বিচার ছাড়াই ৪৪টি মামলা থেকে তিনি অব্যাহতি পেয়েছেন। একটি মামলা উচ্চ আদালতের নির্দেশে স্থগিত রয়েছে। আর ফারুক হত্যা মামলার আসামি হিসেবে ২২ মাস ধরে আত্মগোপনে ছিলেন এই সাংসদ। রোববার টাঙ্গাইলের বিচারিক আদালতে আত্মসমর্পণ করে তিনি জামিনের আবেদন করলে বিজ্ঞ আদালত তা নামঞ্জুর করে তাঁকে কারাগারে পাঠিয়েছেন।জামিন শুনানির একপর্যায়ে আদালতে উপস্থিত হন নিহত ফারুক আহমেদের স্ত্রী ও মামলার বাদী নাহার আহমেদ। তিনি দুটি কথা বলার জন্য আদালতের অনুমতি চেয়ে সাংসদ আমানুরকে উদ্দেশ করে বলেন, ‘তোকে আমরা সন্তানের মতো মনে করতাম। আর তুই আমাকে বিধবার শাড়ি পরালি।’ এ সময় মাথা নিচু করে দাঁড়িয়ে থাকেন সাংসদ আমানুর।আমাদের দেশে সাধারণত রাষ্ট্রপক্ষের আইনজীবীরা ক্ষমতাধরদের পক্ষে সাফাই গাইতে অভ্যস্ত। কিন্তু টাঙ্গাইলের অতিরিক্ত পিপি মনিরুল ইসলাম খান তা করেননি। তিনি জামিনের বিরোধিতা করে বলেছেন, ‘আইনের চোখে সবাই সমান। কে সাংসদ, কে সাধারণ মানুষ, সেটা দেখার বিষয় নয়। তিনি এর আগে উচ্চ আদালত থেকে জামিন নিয়ে পরে পলাতক হন। একজন সাংসদের কাছে এটা প্রত্যাশিত নয়।’ এই সাহসী বক্তব্য দেওয়ার জন্য অতিরিক্ত পিপি ধন্যবাদ পেতে পারেন।কয়েক দিন আগে টাঙ্গাইল গিয়েছিলাম পেশাগত কাজে। সেখানে আওয়ামী লীগের হালহকিকত জানতে চাইলে সংশ্লিষ্ট ব্যক্তিরা জানান, টাঙ্গাইলে আওয়ামী লীগে খান ও সিদ্দিকী পরিবারের দ্বন্দ্ব বেশ পুরোনো। কাদের সিদ্দিকীর দলত্যাগ এবং লতিফ সিদ্দিকীর নিষ্ক্রিয় হয়ে যাওয়ার পর খান পরিবারের উত্থান ঘটে। কিন্তু ফারুক হত্যাসহ বিভিন্ন মামলায় জড়িয়ে পড়ায় এখন আর তাদের প্রভাব নেই। জেলা কমিটিতে সাংসদ রানার বাবা আতাউর রহমান ছাড়া খান পরিবারের কেউ নেই। সিদ্দিকী পরিবার আগেই বাতিল হয়ে গেছে। তবে মুরাদ সিদ্দিকী নতুন করে দলে ঢোকার চেষ্টা করছেন। বর্তমান জেলা কমিটি পুরো খান পরিবারের বিরুদ্ধে। এমনকি ফারুক হত্যা মামলায় আসামি রানার পক্ষে আওয়ামী লীগ সমর্থক কোনো আইনজীবী দাঁড়াননি। যাঁরা দঁড়িয়েছেন, তাঁরা সবাই বিএনপির সমর্থক। রানা কারগারে যাওয়ার পর সোমবার জেলা আওয়ামী লীগের উদ্যোগে শহরে বিরাট আনন্দ মিছিল হয়েছে।আমানুর রহমান ২২ মাস গ্রেপ্তার এড়িয়ে থাকতে পারলেন কীভাবে? তিনি একজন সাংসদ। তিনি আওয়ামী লীগের নেতা। প্রথম আলোর খবর অনুযায়ী, আমানু​র ও তাঁর ভাইদের বিরুদ্ধে গত ২৫ বছরে একাধিক হত্যাসহ অন্তত ৫০টি মামলা হয়েছে। এই ২৫ বছরের মধ্যে আওয়ামী লীগ ক্ষমতায় আছে ১৩ বছর। অন্য দল ক্ষমতায় থাকতে তাঁর বিরুদ্ধে ‘মিথ্যা’ মামলা হলেও আওয়ামী লীগ আমলের মামলাগুলো ভিত্তিহীন নয়। কিন্তু এর আগে কোনো মামলাতেই তাঁকে বা তাঁর ভাইদের বিচারের সম্মুখীন হতে হয়নি। কখনো রাজনৈতিক বিবেচনায় মামলা প্রত্যাহার হয়েছে, কখনো মামলার বাদীকে ভয়ভীতি দেখিয়ে বা টাকাপয়সা দিয়ে মামলা থেকে সরে দাঁড়াতে বাধ্য করা হয়েছে।গোয়েন্দা পুলিশের তদন্তে ফারুক আহমেদ হত্যা মামলায় আমানুর ও তাঁর ভাইদের জড়িত থাকার বিষয়টি বের হয়ে আসার পর ২০১৪ সালের নভেম্বরে তাঁরা আত্মগোপনে যান। পলাতক অবস্থাতেই গত ৩ ফেব্রুয়ারি গোয়েন্দা পুলিশ তদন্ত শেষে আদালতে অভিযোগপত্র জমা দেয়। আদালত আমানুরসহ পলাতক ১০ আসামির বিরুদ্ধে গ্রেপ্তারি পরোয়ানা জারি করেন। পরে আমানুরের বাড়ির মালপত্র আদালতের নির্দেশে ক্রোক করা হয়। তাঁকে হাজির হওয়ার জন্য পত্রিকায় বিজ্ঞপ্তিও দেওয়া হয়। তারপরও হাজির না হওয়ায় মামলাটি বিচারিক আদালতে স্থানান্তর করা হয়। ২৯ সেপ্টেম্বর এই মামলার অভিযোগ গঠনের মধ্য দিয়ে বিচারকাজ শুরু হওয়ার কথা।২০১৩ সালের ১৮ জানুয়ারি আওয়ামী লীগ নেতা ফারুক আহমেদের গুলিবিদ্ধ লাশ তাঁর কলেজপাড়া এলাকার বাসার কাছ থেকে উদ্ধার করা হয়। ঘটনার তিন দিন পর তাঁর স্ত্রী টাঙ্গাইল সদর থানায় অজ্ঞাতব্যক্তিদের আসামি করে মামলা করেন। ২০১৪ সালের আগস্টে পুলিশ এই হত্যায় জড়িত থাকার অভিযোগে আনিসুল ইসলাম ও মোহাম্মদ আলী নামে আমানুরের দুই ঘনিষ্ঠ ব্যক্তিকে গ্রেপ্তার করে। আদালতে তাঁদের দেওয়া স্বীকারোক্তিমূলক জবানবন্দিতে এই হত্যায় সাংসদ আমানুর ও তাঁর ভাইদের জড়িত থাকার বিষয়টি প্রকাশ হয়ে পড়ে।একজন সাংসদ কীভাবে ২২ মাস পালিয়ে থাকেন? তিনি যদি মনে করেন, মামলাটি সাজানো, তাহলে শুরুতেই আদালতে হাজির হয়ে আইনি লড়াই চালিয়ে যেতে পারতেন। সেসব না করে তিনি পালিয়ে বেড়িয়েছেন। আইনশৃঙ্খলা রক্ষাকারী বাহিনী আদালতের নির্দেশে সাংসদের বাড়িঘর ক্রোক করলেও তাঁকে খুঁজে পায়নি। অথচ তিনি পলাতক অবস্থায় দু-দুবার সংসদ ভবনে গিয়ে হাজিরা খাতায় সই দিয়ে সদস্যপদ রক্ষা করেছেন। যিনি সংসদের কোনো কার্যক্রমে অংশ নেননি, অধিবেশন কক্ষেও অনুপস্থিত থেকেছেন, তিনিই কিনা সদস্যপদ রক্ষার জন্য হাজিরা খাতায় নিজেকে উপস্থিত দেখিয়েছেন। এটি অনৈতিক ও বেআইনি। এ ব্যাপারে আমরা মাননীয় স্পিকারের সুস্পষ্ট নির্দেশনা চাই। সংসদে হাজির হওয়া মানে ভবন পরিদর্শন করা নয়। হাজির হওয়া মানে সংসদীয় কার্যক্রমে অংশ নেওয়া। প্রায় দুই বছর ধরে এই সাংসদ তাঁর নির্বাচনী এলাকার মানুষকে ঠকিয়েছেন।গত রোববার সাতক্ষীরা শহরের চৌরঙ্গী মোড় এলাকা থেকে পুলিশ গ্রেপ্তার করে রাশেদ সরোয়ার ওরফে রুমনকে। তাঁর বিরুদ্ধে চাঁদাবাজির দুটি মামলা রয়েছে। সাতক্ষীরা সদর থানার ভারপ্রাপ্ত কর্মকর্তা (ওসি) ফিরোজ হোসেন মোল্যা জানান, রাশেদ সরোয়ারের বিরুদ্ধে ১২ সেপ্টেম্বর জেলা যুবলীগের সাবেক সহসভাপতি জুলফিকার আলী একটি মামলা করেন। মামলায় জুলফিকার আলীকে মারধর ও তাঁর কাছে চাঁদা দাবির অভিযোগ করা হয়। এ ছাড়া গত ২৪ আগস্ট সিরাজুল ইসলাম নামের এক ব্যক্তি রাশেদের বিরুদ্ধে চাঁদাবাজির অভিযোগে অন্য একটি মামলা করেন।প্রথম আলোর খবরে আরও জানা যায়, ‘শ্যামনগর থানার ওসি ইনামুল হক গত ১৯ মে রাতে বলেছিলেন, রাশেদ সরোয়ারকে উপজেলার সুন্দরবন-সংলগ্ন বরসা রিসোর্টের একটি কক্ষ থেকে ওই দিন বিকেল চারটায় তিনজন নারীসহ গ্রেপ্তার করা হয়। রুমনের কাছ থেকে তাঁর মা রিফাত আমিনের নামে নিবন্ধন করা পিস্তল ও ৪৩টি গুলি উদ্ধার করা হয়। সাংসদের গাড়ি নিয়ে তিনি ওই রিসোর্টে গিয়েছিলেন। পরে বেপরোয়া গাড়ি চালানোর অভিযোগে মামলা দিয়ে রাশেদকে আদালতে পাঠানো হয়। তিন নারীকে ছেড়ে দেওয়া হয়। পরে জামিনে মুক্তি পান রাশেদ। গতকাল রোববার বেলা দেড়টার দিকে সাতক্ষীরা শহরের চৌরঙ্গী মোড় এলাকা থেকে তাঁকে গ্রেপ্তার করা হয়। দুটি চাঁদাবাজির মামলায় তাঁকে গ্রেপ্তার করে কারাগারে পাঠানো হয়েছে।’সাংদদ বা সাংসদপুত্র হলেই যা খুশি, তা-ই করা যায়! অন্তত সাংসদ রানা ও সাংসদপুত্র রুমন সেটাই করে দেখিয়েছেন। এর আগে গাইবান্ধার সাংসদ মনজুরুল ইসলাম নিজের গাড়ি থেকে রাস্তার পাশে দাঁড়িয়ে থাকা এক কিশোরকে গুলি করে আহত করেন। গত এপ্রিলে সাংসদ পিনু খানের ছেলে রনির গুলিতে এক অটোরিকশাচালক ও এক রিকশাচালক নিহত হন। রনি নেশাগ্রস্ত অবস্থায় ছিলেন বলে অভিযোগ রয়েছে। তাঁর নেশার শিকার হলো দুটি পরিবার। এ রকম সাংসদ ও সাংসদপুত্রদের নেশা ও হিংসার শিকার হয়ে কত পরিবার যে সর্বস্বান্ত হয়েছে, তার হিসাব কে নেবে?ইহাতে মন্তব্য প্রদান বন্ধ রয়েছে
93		তানভীর সোহেল ও কামনাশীষ শেখর। ১৯ সেপ্টেম্বর ২০১৬সংবাদ: টাঙ্গাইলের প্রভাবশালী খান পরিবারের বড় ভাই ক্ষমতাসীন আওয়ামী লীগের সাংসদ আমানুর রহমান খানের বিরুদ্ধে বিভিন্ন সময় ৪৬টি মামলা হয়েছে। এর মধ্যে বিচার ছাড়াই ৪৪টি মামলা থেকে অব্যাহতি পেয়েছেন তিনি। অব্যাহতি না পেলেও একটি মামলা উচ্চ আদালতের নির্দেশে স্থগিত আছে।মোহাম্মেদ খানএঁদের দমন না করলে আওয়ামী লীগকেই দল হিসেবে কাফফারা দিতে হবে। বিএনপির দিকে তাকিয়ে তাদের বোধোদয় না হলে একদিন তাদেরও ভুগতে হবে।জামানবাংলা ছবির কাহিনিকে যতই মনগড়া বলি না কেন, আসলে এটাই বাস্তব। এই প্রতিবেদনে যা পড়লাম, তা সেই লোম খাড়া করা কাহিনির চেয়ে নির্মম।মাহফুজা বুলবুলহায় রে ক্ষমতা! কী এক আশ্চর্য বস্তু! যার এটা থাকে, কোনো অন্যায় ও অপরাধ তাঁকে ছুঁতে পারে না। কখনো কখনো পুলিশের সামনে দিয়ে গেলেও দেখে না। হীরক রাজার দেশ বোধ হয় একেই বলে!!ইহাতে মন্তব্য প্রদান বন্ধ রয়েছে
94		যে জাল যত অদৃশ্য, সেই জাল তত শক্তিশালী। যেমন কারেন্ট জাল। এই জালে মলা-ঢেলার মতো মিহি মাছ থেকে শুরু করে রাঘববোয়াল সবই আটকায়। সমাজ-অর্থনীতি-রাজনীতিতেও এমন সূক্ষ্ম জাল পাতা আছে। নড়তে–চড়তে গেলেই সেই জালের বাধা টের পাওয়া যায়। সেই জালের কাজও আপনি সবখানে টের পাবেন।রাজধানীর মতিঝিল এজিবি কলোনিতে গত শুক্রবার রাতে দুর্বৃত্তদের গুলিতে রিজভী হাসান ওরফে বাবু নামে যুবলীগের এক কর্মী খুন হন। স্বজনের অভিযোগ, ওই দুর্বৃত্তরা নিহতের দলেরই লোক। অর্থাৎ উভয়ই একই সংগঠনের একই জালের একেকটা গিট্টু। একজনের মৃত্যুতে জালের একটা গ্রন্থি ছিঁড়ল বটে। তবে অন্য কেউ শিগগিরই সেই ছেঁড়া সুতাটায় জোড়া লেগে ক্ষমতার জালের অংশ হবেন। এভাবে জালটা অটুট থাকে। ব্যক্তি চলে যায়, কিন্তু জাল থেকে যায়। দলীয় বন্ধনে বাঁধা এই জাল ছিন্ন করে সাধ্য কার?বাংলাদেশ থেকে ২০১৩ সালে পাচার হয়েছে ৭৬ হাজার ৩৬১ কোটি ৪০ লাখ টাকা (প্রথম আলো, ডিসেম্বর ১০, ২০১৫)। ব্যাংক থেকে লোপাট হয়েছে হাজার হাজার কোটি টাকা। টাকা তো আর ব্যাংকের ভল্টে ডাকাতি করে বের করা হয়নি। করা হয়েছে প্রকাশ্যেই, কাগজপত্রের মাধ্যমে। বৈধ পদে বসে থাকা বৈধ লোকদের মাধ্যমেই টাকাটা হারিয়ে গেছে। হারিয়ে গেলেও তা সাগরেও ডোবেনি, কিংবা মাটির নিচে কলসে করে লুকিয়েও রাখা হয়নি। এসব টাকা দেশে বা বিদেশে ব্যবসা-বাণিজ্যে ঢুকেছে, বাজারে খরচ হয়েছে, জমি-ফ্ল্যাট-গাড়ি কিনতে লেগেছে। কিছুটা দেশে কিছুটা বিদেশে।এত টাকা নির্বিঘ্নে লুটে নিতে বিরাট বড় জাল লাগে। সেই জালের রশি থাকা লাগে ক্ষমতার সিঁড়ির উঁচু কোনো ধাপে। তদন্তে বা খবরের কাগজে দায়ীদের দু–একজনের নাম আসে। দু–একজন কিছুকাল হাজতের মোটা চালের ভাত খান। কিন্তু পুরো জাল অটুট থেকে যায়। আর অটুট থাকে বলেই তার কাজ করে যেতে পারে। মোহাম্মদ রফিকুজ্জামানের কথায় সুবীর নন্দীর কণ্ঠে সিনেমার একটা গান ছিল, ‘তুমি এমনই জাল পেতেছ সংসারে। কারবা এমন সাধ্য আছে এই মায়া জাল ছিঁড়ে যেতে পারে।’ আজতক এই সাধ্য কারও হয়েছে বলে জানা নেই।এই জালের কথা বলা হয়েছিল ‘দ্য নেট’ নামের এক গবেষণায়। ১৯৭৯ সালে সাহায্য সংস্থা ব্র্যাকের কর্মীরা বাংলাদেশের গ্রামাঞ্চলে জরুরি ত্রাণ দিতে গিয়ে সেখানকার ক্ষমতাকাঠামোয় ধাক্কা খান। সমস্যাটাকে বুঝতে ব্র্যাকের একদল গবেষক গ্রামাঞ্চলে কীভাবে দুর্নীতির মাধ্যমে সরকারি সাহায্য, খাসজমি, ব্যবসা–বাণিজ্য থেকে শুরু করে সহায়-সম্পত্তি বেহাত হয়, তা বুঝতে নামেন।তাঁরা উত্তরবঙ্গের সীমান্ত এলাকার ১০টি গ্রামের ওপর কাজ করে দেখেন, গ্রামের প্রধান প্রধান ব্যক্তিরা নিজেদের মধ্যে দারুণ এক জাল তৈরি করে নিয়েছেন। তাঁদের সঙ্গে আছেন একদল সুবিধাভোগী গ্রামবাসী ও মাস্তান। অনেক সময় তাঁরা আপসে গরিবদের প্রাপ্য সম্পদ ও সুবিধাগুলো তছরুপ করেন। কখনোবা এ জন্য অনুগতদের দিয়ে অপরাধমূলক কাজকারবারও করিয়ে নেন। এই জালের মধ্যে আছেন পুলিশ ও সরকারি কর্মকর্তারাও। ভূমি দখল ও জনগণের জন্য প্রাপ্য সরকারি সুবিধা হাতিয়ে নেওয়াই ছিল এই জালের প্রধানতম কাজ। এককথায় এটা ছিল টাকা বানানোর জাল।তারপর প্রায় সাড়ে তিন দশক পার হয়েছে। ক্ষমতার এই জাল এখন আরও ব্যাপক আরও শক্তিশালী। কারেন্ট জালের মতো জনগণের জীবনের সকল অংশই ধরা আছে এই জালের আওতায়। এই জালের ওপর আরেকটি গবেষণা প্রকাশ করেছেন তিনজন গবেষক: হাসান মনজুর, মুহাম্মদ জাকারিয়া ও জোনাথন রোজ। ‘দ্য রিয়াল পলিটিকস অব বাংলাদেশ’ নামের এই গবেষণা প্রকাশিত হয় ২০১৫ সালে। গবেষকেরা স্থানীয় পর্যায়ে অপরাধের চরিত্র, সেগুলোর হোতাদের পরিচয় বিশ্লেষণ করেছেন। তারপর এর সঙ্গে সরকারি রাজনৈতিক দলের যোগাযোগটা ধরেছেন। ২০০৮ থেকে ২০১৩ সাল পর্যন্ত জাতীয় সংসদের সদস্যদের সম্পদ, জমি, সোনা ও আয়ের বৃদ্ধির হিসাবও তাঁরা করেছেন। এর সঙ্গে যাঁরা ২০১৪ সালে পুনর্নির্বাচিত হয়েছেন তাঁদের সম্পদ ও আয়েরও তুলনা করেছেন। যদিও নির্বাচন কমিশনে দেওয়া সম্পদ ও আয়ের বিবরণীকে সত্য বলে ধরে নেওয়া কঠিন। তাই তাঁরা বেশ কজন সাংসদের এলাকায় নিজেরা জরিপ চালিয়েছেন। সাতটি বিভাগের প্রতিনিধিত্বশীল এলাকার ৩৪০ জন সাংবাদিকের কাছ থেকে বিস্তারিত তথ্য নিয়েছেন।তাঁরা দেখেছেন, বাংলাদেশের সাতটি বিভাগের মধ্যে ঢাকা, চট্টগ্রাম, সিলেট, খুলনা ও বরিশালে লাভের উদ্দেশ্যে প্রধান অপরাধ হলো ভূমি দখল। ভূমি দখলের সঙ্গে জড়িত অপরাধ ঢাকায় ৯৫.৮%, চট্টগ্রামে ৯২.২%, সিলেটে ৯০.৪% ও বরিশালে ৭৪.১%। রংপুর ও রাজশাহী বিভাগের প্রধান অপরাধমূলক কাজ হলো মাদক ব্যবসা। মূলত সব বিভাগেই তাঁরা তিন ধরনের অপরাধ বেশি পেয়েছেন: ভূমি দখল, মাদক ব্যবসা এবং চাঁদাবাজি অথবা চুরি। রাজনৈতিক দলের মাস্তানরা এগুলো করে আর তাদের পিঠ বাঁচে রাজনৈতিকও প্রশাসনিক পৃষ্ঠপোষকতায়। সারা দেশেই সবচেয়ে লাভজনক অপরাধের এক নম্বরে পাওয়া যায় ভূমি দখল এবং দুই নম্বরে আছে মাদকের বেআইনি কারবার।তাঁরা আরও দেখেছেন, সব বিভাগেই ভূমি দখল ও মাদকের কারবারে জড়িতদের সারির প্রথমে আছেন রাজনৈতিক দলের নেতা, দ্বিতীয়তে যুবনেতা এবং তৃতীয়তে আছেন পুলিশ অথবা সরকারি কর্মকর্তা। এমনকি স্থানীয় পর্যায়ে দুর্নীতির উৎস যে সরকারি ভিজিএফ ও ভিজিডি কার্ড বিতরণ, সেখানেও জড়িত রাজনীতিবিদ, যুবনেতা ও সরকারি কর্মকর্তা। সরকারি কাজের বরাদ্দের সুবিধাভোগীও এই তিন ধরনের লোক। তাঁরা ২০১৪ সালের বিতর্কিত নির্বাচনের আগের তিন মাসের রাজনৈতিক সহিংসতায়ও রাজনীতিবিদ, ছাত্র ও যুবনেতা ও মাস্তানদের হাত দেখতে পেয়েছেন। এই মাস্তানশক্তির দাপট সবচেয়ে বেশি দেখা গেছে ঢাকায়, তারপরে রয়েছে খুলনা। ছাত্র-যুব ও মাস্তান নেতা বলতে অনেক ক্ষেত্রেই একই ধরনের ব্যক্তিদের পাওয়া যায় বলে এই তিন চরিত্রকে আমরা এককথায় সন্ত্রাসী ছাত্র-যুবনেতা বলতে পারি।ভূমি দখলের বেলায় প্রতিষ্ঠিত রাজনীতিবিদেরা এক নম্বরে হলেও মাদক ব্যবসার মূলে রয়েছে সন্ত্রাসী যুব ও ছাত্রনেতারা। সাতটি বিভাগেই দেখা গেছে এঁদের কোনো পেশা নেই, মাদক ও মাস্তানিই তাঁদের ক্ষমতা ও টাকার উৎস। সাতটি বিভাগেই এঁদের ৫৬ থেকে ৮৯ শতাংশ রাজনৈতিক দলের ক্ষমতাশালী পদ আলো করে আছেন। এবং শেষ কথা এই, বিভিন্ন বিভাগে এই মাস্তানদের ৭৩ থেকে ৯০ শতাংশই বড় রাজনৈতিক নেতার আশ্রয়-প্রশ্রয় পান। এবং এঁদের বেশির ভাগই হত্যাসহ ফৌজদারি অপরাধে জড়িত বলে দেখা গেছে।দৃশ্যত টাকা বানানোর জাল আর ক্ষমতার জাল নিজেদের আলাদা দেখাতে চায়। বিরল ব্যক্তিদের বাদ দিলে প্রায় সব নেতাই ব্যবসায়ী৷ সংসেদও তাঁরাই দলে ভারী। রাজনীতি এখন দ্রুত বড়লোক হওয়ার মাধ্যম৷জেলা পর্যায়ের সরকারি ক্ষমতা থাকে মূলত সাংসদদের হাতে। তাঁরাই সেখানকার রাজনৈতিক ও প্রশাসনিক ক্ষমতার চাবিকাঠি। এই গবেষণা দেখাচ্ছে, ২০০৮ থেকে ২০১৩ সালের মধ্যে সাংসদদের সম্পদ ও আয় বেড়েছে ৩২৪ শতাংশ। এটা যদিও প্রকৃত আয় নয়, তবু পাঁচ বছরে প্রদর্শিত আয় তিন গুণ বাড়া দিয়েই বোঝা যায়, লুকানো আয় কত বেশি হতে পারে! উল্লেখ্য, এই সময়ে প্রদর্শিতভাবে তাঁদের ভূসম্পত্তির পরিমাণ বেড়েছে ২০ থেকে ৪০ শতাংশ। সবচেয়ে চমকপ্রদ হলো আর্থিক সম্পদ বৃদ্ধির হার। এটা প্রায় ২ হাজার ৮০০ গুণ!এই সব মিলিয়েই যে জাল তার মধ্যেই চলছে বাংলাদেশের জনগণের জীবন। এটাই বাংলাদেশের মানুষের গলায় পরানো মণিহার। রবীন্দ্রনাথের ভাষায়, এই মণিহার পরতে গেলে লাগে, এরে ছিঁড়তে গেলে বাজে। একে ছিন্ন না করেই জনগণের ভাগ্যের উন্নয়ন হবে, একটা ন্যায্য ও সভ্য সমাজ আমরা পেয়ে যাব? এর কোনো বাস্তব উত্তর সরকার দেয় না। আমাদের দেশের নেতা–নেত্রীরা সব সম্ভাবনা আগে স্বপ্নে দেখে থাকেন। সম্ভবত, এই রাজনৈতিক দস্যুবৃত্তি থেকে দেশকে মুক্ত করার চিন্তা তাঁরা স্বপ্নেও করেন না। যদি কেউ সেটা তাঁদের দেখান, তাঁরা ভাবেন এ কী দুঃস্বপ্ন রে বাবা!ফারুক ওয়াসিফ: সাংবাদিক ও লেখক।bagharu@gmail.comইহাতে মন্তব্য প্রদান বন্ধ রয়েছে
95		পাঠক, সহজেই বুঝবেন শিরোনামটি রবিঠাকুরের একটি জনপ্রিয় গানের প্রথম কলি। শুষ্ক হৃদয় নিয়ে যখন নর-নারী দাঁড়িয়ে আছেন, তখন বরিষ ধরা-মাঝে শান্তির বারিকে স্বাগত জানানোরই কথা। খবরের কাগজ খুললে বিভিন্ন খারাপ খবর মনটা বিষিয়ে দেয়। বিশেষ করে, কোনো কোনো কর্মকর্তাকে নিয়ে গণমাধ্যম যেসব তথ্য পরিবেশন করে তা লজ্জাজনক। কেউ পাথরকোয়ারিতে বোমামেশিন ব্যবহার করতে গিয়ে স্ত্রীর ব্যাংক হিসাবে টাকা নেন। কেউ অফিসে বসে ঘুষ নেন গুনে গুনে। সেবাদানকারী সংস্থাগুলোতে মানুষের ভোগান্তির শেষ নেই। দূরের কথা বাদ থাক, রাজধানী ঢাকার খাল-বিল, নদী-নালা, সরকারি উন্মুক্ত প্রান্তর দখল হয়ে যাচ্ছে। মনে হয় দেখার কেউ নেই। মাঝেমধ্যে উচ্ছেদ অভিযান হয় বটে, তবে থাকে না তার ধারাবাহিকতা। ফলে প্রভাব হয় ক্ষণস্থায়ী। পরিবহনব্যবস্থায় নৈরাজ্য জনজীবনে বড় ধরনের বিপর্যয়ের কারণ হিসেবে দেখা দিয়েছে। লাখ লাখ কর্মঘণ্টা নষ্ট হচ্ছে রাজপথে।সীমিত সম্মানজনক ব্যতিক্রম বাদ দিলে গড়ে স্কুল-কলেজগুলোতে শিক্ষার মান নিম্নমুখী। বলতে গেলে কোচিং সেন্টারনির্ভর হয়ে পড়েছে গোটা শিক্ষাব্যবস্থা। বিশ্ববিদ্যালয়গুলোতে জ্ঞানবিজ্ঞানের চর্চা যতটা হয়, তার চেয়ে বেশি হয় ছাত্র-শিক্ষকদের রাজনীতি। সরকারি হাসপাতালগুলোর পেছনে হাজার হাজার কোটি টাকা ব্যয় হলেও রোগী সেবা পায় না। মফস্বলে থাকেন না বেশির ভাগ সরকারি ডাক্তার। অথচ বেতন নেন রাজকোষ থেকে। সাগর-রুনি, মিতু আর তনু হত্যার তদন্ত–প্রক্রিয়া একরূপ অচল হয়ে পড়ে আছে। সরকারি এমনকি বেসরকারি ব্যাংকগুলো থেকে জালিয়াতিতে যাচ্ছে হাজার হাজার কোটি টাকা। খেলাপি ঋণের তো কোনো হিসাবই নেই। ঋণখেলাপিরা বরং বুক ফুলিয়ে চলেন সমাজে। রাজনৈতিক অঙ্গনে অনৈক্য পীড়াদায়ক। আবার অন্য দিকে উগ্র জঙ্গিবাদ আমাদের সব অর্জনকে ম্লান করতে তৎপর।ভালো খবরও আছে অনেক। বৈরী পরিবেশে এ দেশের কৃষক খাদ্য উৎপাদনে চমক সৃষ্টিকারী অবদান রাখছেন। তেমনটা ঘটছে পোলট্রি ও মৎস্য উৎপাদনে। আর ঘটতে যাচ্ছে পশুপালনেও। এগুলোতে সরকারের নীতিসহায়তা ছাড়াও রয়েছে বৈষয়িক প্রণোদনা। তৈরি পোশাকশিল্প খাত ক্রমবিকাশমান। প্রচুরতর কর্মসংস্থানের সুযোগ হয়েছে। এখানে উদ্যোক্তা ও শ্রমিক শ্রেণির যৌথ প্রয়াস আর সরকারি সহায়তার সমন্বয় ঘটেছে। তবে পরিবেশ বিপন্ন হয়ে পড়ছে দেশটির। আমরা অর্থনৈতিকভাবে সমৃদ্ধ হচ্ছি। কিন্তু দেশে বেঁচে থাকা যাবে কি না—এ নিয়ে সংশয়বাদীদের দোষ দেওয়া যাবে না। সংরক্ষিত বনভূমি বিরান করে ফেলা হয়েছে অনেকাংশে। সামাজিক বনায়নের কিছু উদ্যোগ নেওয়া হয়। এর সুফলও মিলছে ক্ষেত্রবিশেষে। তবে এ ক্ষেত্রে শুধু লাভজনক বৃক্ষরোপণের প্রবণতায় জীববৈচিত্র্য হুমকির মুখে পড়েছে। সমতল করে ফেলা হয়েছে পাহাড় কেটে। সামান্য বৃষ্টিতেই জলাবদ্ধতায় ভুগছে দেশের প্রধান প্রধান সব শহর।এ ক্ষেত্রে কিছু কিছু মানুষ তাঁর ক্ষুদ্র বলয় থেকে বিচ্ছিন্ন প্রয়াস চালাচ্ছেন পরিস্থিতির অবনতি রোধে কিংবা উন্নতি ঘটাতে। সেগুলোও গণমাধ্যম গুরুত্ব দিয়েই জনগণের নজরে আনে। থাকে কিছু আশাজাগানো ঘটনাও। সেই সংখ্যাও একেবারে কম নয়। কোনো কোনোটি তো আলোড়নও তুলেছে জনজীবনে। আর এর একটি স্থান নেওয়ার কথা গিনেস বুকে, বিশ্ব রেকর্ডের দাবি নিয়ে। ঘটনাটি আপাতদৃষ্টিতে খুব বড় না-ও হতে পারে। কিন্তু গভীরভাবে বিশ্লেষণ করলে এর সুফল ভেবে যে কেউ চমৎকৃত হবেন। দেশের নিম্নতম প্রশাসনিক ইউনিট উপজেলা। এর প্রধান প্রশাসনিক কর্মকর্তা উপজেলা নির্বাহী অফিসার (ইউএনও)। দেশের প্রত্যন্ত জেলা রংপুরের একটি উপজেলা তারাগঞ্জ। এর ইউএনওর নেতৃত্বে একটি দুঃসাধ্য কাজ সম্পন্ন হয়েছে অতি সম্প্রতি। সেই উপজেলায় সাধারণ মানুষকে তিনি সংগঠিত করেছেন। সহায়তা নিয়েছেন স্থানীয় নেতাদের। উপজেলা পর্যায়ের অন্য কর্মকর্তাদের নিয়েছেন আস্থায়। আর নিরঙ্কুশ প্রেরণা ও সমর্থন পেয়েছেন জেলা প্রশাসক ও বিভাগীয় কমিশনারের। প্রথম আলোর প্রকাশিত প্রতিবেদন অনুসারে ইউএনও একটি পরিকল্পনা নেন ‘সবুজ তারাগঞ্জ গড়ি’ নামে। পরিকল্পনা করেন, এক ঘণ্টায় আড়াই লাখ গাছ লাগাবেন তারাগঞ্জের বিভিন্ন রাস্তার পাশে। এ সংখ্যার কারণ হিসেবে ব্যাখ্যা দেওয়া হয় যে এক ঘণ্টায় ২ লাখ ২৩ হাজার ৩৯০টি গাছ লাগিয়ে গিনেস রেকর্ড করেছে ফিলিপাইন। ইউএনও সেই সংখ্যা ছাড়িয়ে যাওয়ার প্রত্যয়ে অগ্রসর হন।গিনেস ওয়ার্ল্ড রেকর্ডে স্থান পাওয়া একটি সম্মানজনক বিষয়। গিনেস বুক অব রেকর্ডস নামে মানুষের শ্রেষ্ঠ কার্যক্রম ও অসাধারণ প্রাকৃতিক বিষয়াদি অন্তর্ভুক্ত করে ১৯৫৫ সাল থেকে প্রতিবছর যুক্তরাষ্ট্রের জিম প্যাটিসন গ্রুপ কর্তৃক প্রকাশিত হয়ে আসছে। ১৯৯৮ সালে এসে এর বিষয়বস্তু ও প্রকাশনা পদ্ধতি অপরিবর্তিত রেখে নাম দেওয়া হয় গিনেস ওয়ার্ল্ড রেকর্ড। এই বইটিই একটানা ৬২ বছর ধরে অবিতর্কিতভাবে সব সময়ের সেরা প্রকাশনার মর্যাদা লাভ করেছে। একজন ইউএনওর এতে স্থান পাওয়ার আকাঙ্ক্ষা আমাদের পুলকিত করে। এতে স্থান হোক আর না হোক, এ ধরনের সাংগঠনিক প্রতিভাও কিন্তু চমক সৃষ্টিকারী। প্রশাসনের সঙ্গে সংশ্লিষ্ট ব্যক্তিরা জানেন ইউএনওরা মূলত বৈরী পরিবেশে কাজ করেন। তাঁদের ওপর প্রায় ক্ষেত্রেই কারণে-অকারণে ছড়ি ঘোরান স্থানীয় সাংসদ। উপজেলা পরিষদের চেয়ারম্যান ও ভাইস চেয়ারম্যানরা তো আছেনই। আর বিভিন্ন জনপ্রতিনিধির ক্ষমতার দ্বন্দ্বের দায়ও অনেক ক্ষেত্রে ইউএনওর ওপর বর্তায়। উপজেলায় দ্বৈত কর্তৃত্বের সৃষ্টি হওয়ায় তাঁরা একটি নাজুক পরিস্থিতির মধ্যে কাজ করেন। তাই দায়িত্ব নিয়ে নতুন কোনো সৃজনশীল কাজে হাত দিতে থাকেন দ্বিধান্বিত।এ অবস্থাকেও নিজের অনুকূলে এনে সব মহলের সমর্থনে অনেক বড় কাজ করা যায়, তারই একটি নজির সৃষ্টি করলেন তারাগঞ্জের ইউএনও জিলুফা সুলতানা। এটা তাঁর অন্য সহকর্মীদের জন্যও প্রেরণা হয়ে থাকবে।তিনি সবুজ তারাগঞ্জ গড়ার একটি প্রচেষ্টা নিয়েছেন। কাজটি করেছেন কিন্তু সেই উপজেলার মানুষ। এখন ইউএনও তাঁদের বিবেচনা করছেন সত্যিকারের তারকা হিসেবে। ১৫৩টি রাস্তায় ৪০ প্রজাতির আড়াই লাখ গাছ রোপণে অংশ নিয়েছেন সমাজের সব স্তরের মানুষ। নারী ও পুরুষ, যুবা-কিশোর ও বৃদ্ধ, শিক্ষক-কর্মচারী, খেতমজুর থেকে শুরু করে সবাই। তাঁরা এ উপজেলাকে স্বপ্নের উদ্যান হিসেবে গড়তে চান। ভোরে ফজরের নামাজের পর সব মসজিদের মাইক থেকে ঘোষণা দেওয়া হয়। তত্ত্বাবধায়কেরা বাঁশিতে ফুঁ দিয়ে ড্রামে শব্দ তুলতেই গর্ত খুঁড়ে গাছের চারা লাগানো শুরু করেন তাঁরা। এর আগেই সব সাংগঠনিক প্রস্তুতি ছিল। প্রস্তুত ছিল গাছের চারাও। সেই গাছ পরিবেশবান্ধবও বটে। আম, কাঁঠাল, আতা, বেল, জলপাই, জামরুল, লটকন, আমলকী, নিম, অর্জুনসহ সবই দেশীয় প্রজাতির। এগুলো বড় হলে বৃক্ষনির্ভর প্রাণিকুল সহায়ক হবে। মানুষের জন্য হবে বড় সম্পদ। তবে সবচেয়ে বেশি উপকৃত হবে পরিবেশ।সন্দেহ নেই, তারাগঞ্জের খবরটির ন্যায় বিভিন্ন পরিসরে আরও অনেক প্রচেষ্টা চলছে। সেই সব প্রচেষ্টাকে খাটো করে দেখারও সুযোগ নেই। এসব সাফল্যের মধ্যে তারাগঞ্জবাসী বিভিন্ন কারণে একটি বিশেষ অবস্থান তৈরি করে নিয়েছে। আর এটা সংগঠিত করেছেন একজন সরকারি কর্মকর্তা। এতসংখ্যক গাছের চারা জোগাড় থেকে শুরু করে সমাজের সব মানুষকে সংশ্লিষ্ট করা সহজসাধ্য নয়। আর গোটা সমাজ যেখানে সংশ্লিষ্ট, তখন এর সাফল্য তলিয়ে যাওয়ার আশঙ্কাও অমূলক মনে হয়। ইউএনও একটি বদলিযোগ্য চাকরি। তিনি ইতিমধ্যে এক বছর পার করেছেন তারাগঞ্জে। হয়তো থাকবেন আরও কিছুদিন। এই সময়কালেই গাছগুলোর রক্ষণাবেক্ষণের একটি প্রাতিষ্ঠানিক ব্যবস্থা তিনি নিতে পারবেন এমনটা আশা করেন। গিনেস বুকে স্থান পেলেন কি না, এটা আমাদের প্রধান বিবেচ্য নয়। আমরা দেখলাম সদিচ্ছা থাকলে আর কুশলী হলে অনেক বড় কাজেও গোটা সমাজকে সম্পৃক্ত করা যায়। আর তা করতে পারেন ইউএনও পর্যায়ের একজন কনিষ্ঠ কর্মকর্তাও। রংপুরের তারাগঞ্জ উপজেলা স্বপ্নের উদ্যান হবে বলে তাঁর এ আশাবাদের সঙ্গে তো গোটা সমাজই অংশীদার। তারাগঞ্জবাসীর এ সম্মিলিত উদ্যোগ আমাদের অসংখ্য হতাশার মধ্যে অবশ্যই বরিষ ধরা-মাঝে শান্তির বারি।আলী ইমাম মজুমদার: সাবেক মন্ত্রিপরিষদ সচিব।majumder234@yahoo.comইহাতে মন্তব্য প্রদান বন্ধ রয়েছে
96		একটা সত্য ঘটনা দিয়ে শুরু করি। ফ্রান্সের বিরুদ্ধে আলজেরিয়ার মুক্তিসংগ্রাম চলছে। ফ্রান্সের প্রেসিডেন্ট তখন দ্য গল। স্বৈরাচারের ভাষায় তিনি বলছেন, ‘আমিই ফ্রান্স।’ সে সময় উপর্যুপরি আক্রমণে ফরাসি সৈনিকেরা দিশেহারা। একই সময়ে জাঁ-পল সাত্রেঁ ফরাসি সরকারের বিরুদ্ধে রাস্তায় দাঁড়িয়ে লিফলেট বিতরণ করছেন। কিন্তু ফরাসি পুলিশ তাঁকে গ্রেপ্তার করতে সাহস পাচ্ছে না। জায়গাটা ঘিরে রেখেছে মাত্র। পুলিশের মন্ত্রী এবার স্বয়ং দ্য গলের অফিসে গিয়ে উপস্থিত। ঘটনার বিবরণ শুনে ক্রুদ্ধ দ্য গল বলে ফেললেন, তাঁকে এক্ষুনি গ্রেপ্তার করো। মন্ত্রী একটু দ্বিধা করেই বেরিয়ে যাচ্ছিলেন, হঠাৎ করে দ্য গল ক্রুদ্ধ স্বরেই বলে উঠলেন, ‘না না, গ্রেপ্তার কোরো না, তিনিও ফ্রান্স।’এবার সরকার বেশ নড়েচড়ে বসেছে এবং সর্বত্রই উচ্চারিত হচ্ছে, সংস্কৃতিই পারে জঙ্গিবাদ ঠেকাতে। এ ক্ষেত্রে দফায় দফায় সভা করে সংস্কৃতি মন্ত্রণালয়কে কিছু দায়িত্বও দেওয়া হয়েছে। সে দায়িত্ব পালনে মন্ত্রণালয় মন্থর গতিতে এগিয়ে চলেছে। মন্ত্রণালয় এ ক্ষেত্রে শিল্পকলা একাডেমিকে দিয়ে স্কুল–কলেজে কিছু নাটক, চলচ্চিত্র প্রদর্শনী বা শিক্ষা সপ্তাহ পালন করবে। কিন্তু তাতে জঙ্গিবাদ কতটা রহিত হবে?আসলে প্রয়োজন ছিল যা, তা কোনো সরকারই কর্ণপাত করেনি। শিক্ষার অংশ হিসেবে সংস্কৃতিচর্চাকে যুক্ত করার কথা আমরা বহুবার বলেছি। নাটকে যে লোকশিক্ষা হয়, কোনো সরকার কখনো বোঝেনি। একেবারে প্রাথমিক শিক্ষা থেকে শুরু করে যদি চিত্রাঙ্কন, সংগীত, আবৃত্তি, নাটক—এসবকে যুক্ত করা যেত, তাহলে শিশুকাল থেকেই জীবনাচরণে তার প্রতিফলন দেখা যেত। শিল্পকলা তো পরের কথা। আগে একটা মানসভূমি নির্মাণ করা দরকার। শিশুটি বড় হয়ে হয়তো ডাক্তার, ইঞ্জিনিয়ার, আমলা, পুলিশ, সেনা অফিসার যা-ই হোক না কেন; যদি তার মধ্যে একটা সাংস্কৃতিক মন ছোটবেলা থেকেই তৈরি হয়, তাহলে কোনো রকম অপরাধের সঙ্গে যুক্ত হওয়া তার পক্ষে সম্ভব হবে না।আজকের দিনে লালন, রবীন্দ্রনাথ, নজরুলের মধ্যে স্বশিক্ষিত শিল্পী হওয়া সম্ভব নয়। এমনভাবে সব জাগতিক পরিবর্তনহয়ে গেছে, যেখানে মানুষ বাধ্য হয়ে বিদ্যালয়েই আশ্রয় নেয়। রবীন্দ্রনাথের শান্তিনিকেতনের সেই তপোবন শিক্ষার প্রচেষ্টাব্যর্থই হয়ে গেছে। বিশ্বভারতী এখন কোনো বৈশিষ্ট্যপূর্ণ বিশ্ববিদ্যালয় নয়। শিক্ষার সঙ্গে শিল্পের যোগসূত্র স্থাপিত না হওয়ার কারণে ছাত্ররা শুধু শিখছে কীভাবে নম্বর বেশি পাওয়া যায়। বড় হয়ে অর্থ উপার্জনই একমাত্র উদ্দেশ্য হয়ে দাঁড়ায়। পাঠক্রমে নতুন প্রথা চালু হওয়ায় ছাত্ররা শুধু সৃজনহীন হয়ে পড়ছে তা নয়, প্রকৃত শিক্ষা থেকে বঞ্চিতও হচ্ছে। মাদ্রাসা শিক্ষা ও ইংরেজি স্কুলের শিক্ষা তো একেবারেই জীবন বিচ্ছিন্ন শুধু নয়, শিল্প-সাহিত্য থেকে বিচ্ছিন্ন। জাতীয় সংস্কৃতি থেকে বহু মাইল দূরে তাদের বসবাস।পাকিস্তান আমলে আমাদের একটা প্রতিবাদের ও প্রতিরোধের সংস্কৃতি ছিল, যাতে আমাদের ভাষা ও সংস্কৃতিকে রক্ষা করার একটা বড় সংগ্রাম করতে হয়েছে। স্বাধীন হওয়ার পর আমরা সেই সংগ্রামকে ভুলে গিয়ে আমাদের পাঠ্যতালিকায় সংস্কৃতির বিষয়টি উহ্য রেখেছিলাম। সেনা শাসনের ১৫ বছরে একটা উল্টো পথে চলতে শুরু করল আমাদের শিক্ষাব্যবস্থা। তারপরও চারদলীয় সরকারের আমলে সেই পাকিস্তান আবার মাঝেমধ্যেই ঘাড়ে চড়ে বসেছে। কিন্তু সংস্কৃতিবান্ধব এই সরকারও কি বিষয়টায় কোনো গভীর মনোযোগ দিয়েছে?শিক্ষায় রাষ্ট্রীয় লগ্নির ফলাফল মিলতে সময় লাগে। সংস্কৃতিচর্চার ফলাফল আরও সুদূরপ্রসারী। কিন্তু আমাদের তো একটা সংস্কৃতি ছিল, তাকে লালন করার জন্য উপযোগী শিক্ষাব্যবস্থাটি থাকলেই হতো।জাপানে একটা কথা চালু আছে—সব সভ্য জাতি সংস্কৃতিবান নয়। তারা সভ্য কাপড়চোপড়ে, প্রযুক্তিতে; কিন্তু তাদের কোনো সাংস্কৃতিক ইতিহাস নেই, আছে যুদ্ধবিগ্রহের, দখলদারত্বের ইতিহাস। এই তথাকথিত সভ্যতার সংকটে আমরাও নিমজ্জিত। সভ্য মানুষ মানেই অর্থবিত্ত, প্রযুক্তি, বাড়ি, গাড়ি। যেহেতু সংস্কৃতিচর্চা আমাদের জীবনযাপনকে নিয়ন্ত্রণ করছে না, তাই শিক্ষার লক্ষ্য সীমাবদ্ধ হয়ে পড়েছে অর্থ উপার্জনে, ভোগ-বিলাসে। আর এই সুযোগে বিজাতীয় অপসংস্কৃতি আমাদের এখানে স্থান করে নিচ্ছে।কাজেই সংস্কৃতির কাজটি করতে হবে শিক্ষাকে দিয়ে। পৃথিবীর অনেক রাষ্ট্রেই সংস্কৃতি মন্ত্রণালয় নেই, আছে শিক্ষা মন্ত্রণালয়। সংস্কৃতি মন্ত্রণালয় থাকা মানেই নিয়ন্ত্রণের প্রশ্নটি এসে যায়। ভারতের সংস্কৃতি মন্ত্রণালয়ে সাধারণত কোনো মন্ত্রী থাকেন না। প্রধানমন্ত্রী নিজের হাতে রাখেন এবং সাংস্কৃতিক উন্নয়নের কাজটি করে থাকেন। অনুন্নত, পশ্চাৎপদ জাতিসমূহকে সাহায্য করেন। শিক্ষা সপ্তাহ হয়তো আবার চালু হবে, কিন্তু তা হবে প্রতিযোগিতামূলক। প্রতিযোগিতা শিশু-কিশোরদের মানসভূমিতে আঘাত করে। যথার্থ মানুষ হয়ে ওঠার প্রক্রিয়ায় এই প্রতিযোগিতা আকাঙ্ক্ষিত নয়। এর জন্য নতুন কোনো ভাবনা দরকার। বাংলাদেশে মানুষ বা সংস্কৃতিবান হওয়ার প্রক্রিয়ায় এখন বড় বাধা হয়ে দাঁড়াচ্ছে পরিবার। বিশেষ করে অভিভাবকেরা। নিজেদের সন্তানকে শ্রেষ্ঠত্ব দেওয়ার দুর্দমনীয় অভিলাষে তাঁরা শিশুমনে প্রচণ্ড চাপ দেন তো বটেই, সঙ্গে সঙ্গে যন্ত্র বানিয়ে ফেলেন। এই যন্ত্র প্রতিমুহূর্তের প্রতিদ্বন্দ্বিতায় অবতীর্ণ হয়ে চারদিকের সমাজ বা মানুষকে দেখতে পায় না। কারও সঙ্গে বন্ধুত্ব হয় না। সবই যেন বৈরী।এই বৈরী পরিবেশে যে শিশুর বিকাশ, সেই শিশু বড় হয়ে কী করবে? তার সামনে আমরা কোনো আদর্শও তুলে ধরতে পারছি না। টাকার ক্ষমতা ছাড়া অন্য কোনো ক্ষমতা তার চোখে পড়ে না। অর্জন মানেই অর্থ উপার্জন, কোনো নতুন জ্ঞান, নতুন ভাবনা, অগ্রসর কোনো চিন্তা দিয়ে সমাজকে আলোড়িত করার মানসিকতা তার নেই। এসবের পেছনেও একটা সংস্কৃতি কাজ করে, সেটি হচ্ছে আত্মসর্বস্ব ভোগী সংস্কৃতি। এই সংস্কৃতির বিরুদ্ধে সুস্থ সংস্কৃতির কথা যদি বলতে চাই, তাহলে আমাদের শিক্ষাব্যবস্থার গোড়ার দিক থেকেই শুরু করতে হবে। সংস্কৃতি বলতে একটা ভুল ধারণা আমাদের কুরে কুরে খাচ্ছে। নাটক, গান, নৃত্যকলা, কাব্যসাহিত্য, চিত্রকলা—এসবকেই আমাদের সংস্কৃতি বলে ভাবি। কিন্তু সংস্কৃতি আমাদের মানসভূমির নির্মাতা, জীবনাচরণের নির্দেশিকা, যার সহায়ক শিল্প-সাহিত্য।শিক্ষার প্রচণ্ড চাপের মুখে শিশু-কিশোর-তরুণদের মধ্যে পাঠাভ্যাস একেবারেই কমে গেছে। কবিতা, উপন্যাস, গল্পের আত্মজীবনীর এবং দর্শনের পাঠক নেই। মননশীল চলচ্চিত্র, নাটক গানের সমঝদার নেই, আছে বিনোদনকামী দর্শক–শ্রোতা। এই দর্শক–শ্রোতাদের কীভাবে মননশীল করা যায়, তা-ও এক বড় সমস্যা আমাদের সামনে।আমাদের টেলিভিশন চ্যানেলগুলো এ ধরনের দর্শক সৃষ্টিতে বড় ভূমিকা পালন করে থাকে। ঈদের অনুষ্ঠানমালা তার একটা বড় উদাহরণ। শত শত নাটক নির্মিত হয়। উদ্দেশ্যহীন, সমাজচিন্তাহীন বিনোদন প্রচেষ্টা। চ্যানেল ও স্পনসররা চায় শুধু হাসির নাটক, বাস্তবতা থেকে বিচ্ছিন্ন বিনোদন। তাই নিয়ে কী অস্থিরতা নির্মাতাদের! সঙ্গে অভিনেতা-অভিনেত্রী, কলাকুশলীদেরও। দু-চারজন নির্মাতা এর মধ্যে খেটেখুটে ভালো কিছু নাটক করলেও বিজ্ঞাপনের তোড়ে তা ভেসে যায়। এতে কিছু টাকাপয়সার আমদানি হয় বটে, কিন্তু পকেট ভারী হয় মধ্যস্বত্বভোগীদের, যাদের মধ্যে ন্যূনতম সমাজচিন্তার লেশমাত্র নেই। এই মাধ্যমটি অবশ্যই বিনোদন মাধ্যম, কিন্তু শক্তিশালী গণমাধ্যমও বটে। তাই এখানে সরকার একটা গুরুত্বপূর্ণ ভূমিকা রাখতে পারে।স্কুল, কলেজ, বিশ্ববিদ্যালয়ের জন্য খুবই জরুরি ক্যাম্পাস। শান্তিনিকেতনের মতো তপোবন না হোক, অন্তত সবুজের একটু ছোঁয়া, খেলার একটা মাঠ, ফুলের গাছ—এসব তো থাকতে হবে। এসবের ভেতর ঘুরে বেড়ানোও তো একটা বিনোদন। এটা ভাবতেই অবাক লাগে লাখ লাখ জন–অধ্যুষিত গুলশান, বনানী, উত্তরায় একটা সিনেমা হল নেই, নাটকের মঞ্চ নেই, লাইব্রেরি, জাদুঘর নেই এমনকি বইয়ের দোকানও নেই।পাঠাগারকেন্দ্রিক একটা আন্দোলনও তো হতে পারে। এই সময়ে দেশের সর্বত্র লাইব্রেরি স্থাপনের কথাও ভাবা যেতে পারে। আর বেশ কিছুদিন ধরে যে পেশাভিত্তিক নাট্যচর্চার কথা বলে আসছি, তারও বাস্তবায়ন হওয়া উচিত নয় শুধু, জরুরি। মননশীল অভিনয়, আবৃত্তি ও সংগীতশিল্পীরা যাতে রাষ্ট্রের অর্থে চর্চা চালিয়ে যেতে পারেন, তারও একটা ব্যবস্থা হওয়া দরকার। ভারতের কেন্দ্রীয় সরকার বহু বছর ধরে নাট্যদলগুলোকে স্যালারি গ্রান্ট, ফেস্টিভ্যাল গ্রান্ট দিয়ে আসছে। আমাদের প্রধানমন্ত্রী এ ব্যাপারে সম্মতি দিলেও দীর্ঘদিন ধরে তা সংস্কৃতি মন্ত্রণালয়ে পড়ে আছে। আমরা আনন্দিত যে শিল্পের বিভিন্ন শাখাকে সক্রিয় করে জঙ্গিবাদের বিরুদ্ধে পরিচালিত করার ভাবনা এসেছে। জঙ্গিবাদ কিন্তু একা নয়, তার সঙ্গে সন্ত্রাস আছে, দুর্নীতি আছে এবং অসহিষ্ণুতা আছে। এসব মোকাবিলা করার জন্য উপযোগী পরিবেশ তৈরি করাই হবে সরকারের কাজ। মনে রাখতে হবে, যে দেশ তার কবি, শিল্পী, চলচ্চিত্রকার, সাহিত্যিক, দার্শনিকদের সম্মান করে না, সে দেশ দুর্ভাগা। কারণ এঁরা প্রতিদিন জন্মান না। কেউ কেউ বিশ্বাস করেন কবি-শিল্পীরা জন্মায়, তৈরি করা যায় না।মামুনুর রশীদ: নাট্যব্যক্তিত্ব।ইহাতে মন্তব্য প্রদান বন্ধ রয়েছে
97		গত বছর জাতিসংঘের সাধারণ পরিষদের অধিবেশনে বিশ্বনেতারা নিরাপদ, বিধিবদ্ধ, নিয়মিত ও দায়িত্বশীল অভিবাসনে পারস্পরিক সহযোগিতার অঙ্গীকার করেছিলেন। এ বছর সেই প্রতিশ্রুতি বাস্তবায়নে তাঁদের আরও অনেক কিছু করার দরকার রয়েছে।জাতিসংঘের সদস্যরাষ্ট্রগুলো অভিবাসনের বহুবিধ সুবিধার বিষয়টি স্বীকার করে। এর মধ্যে রয়েছে বৈশ্বিক শ্রমবাজার স্থিতিশীল করা, জ্ঞান ও চিন্তার বিস্তার ঘটানো, ব্যবসা ও বিনিয়োগে গতি সঞ্চারকারী প্রবাসী জনগোষ্ঠী সৃষ্টি এবং বৈদেশিক মুদ্রার মাধ্যমে বিশ্বজুড়ে অর্থনীতিকে টেকসই রাখা। আর এ সবই জোগায় স্বদেশের পরিবারের সদস্যদের স্বাস্থ্যসেবা, শিক্ষা ও আবাসনের সুযোগ।এসব সুবিধা অবলীলায় উবে যেতে পারে, যদি অভিবাসন দায়িত্বশীলতা ও পারস্পরিক সহযোগিতার মাধ্যমে পরিচালনা করা না হয়। ভূমধ্যসাগর, আন্দামান সাগর এবং মধ্য আমেরিকান করিডর, সাহারা ও উত্তর-পূর্ব আফ্রিকা অঞ্চলের সংকটের মধ্যে সম্প্রতি সেটাই আমরা দেখতে পেলাম।গন্তব্যে পৌঁছাতে গিয়ে ৪ হাজার ৩০০ জনেরও বেশি অভিবাসীর মৃত্যু হয়েছে। কেবল ভূমধ্যসাগরেই প্রাণহানি হয়েছে ৩ হাজার ২০০ মানুষের। আর বঙ্গোপসাগরের ঠিক পূর্বে আন্দামান সাগরে হাজারো অভিবাসী কোথাও ভিড়তে না পেরে নৌকায় আটকে থেকেছে অথবা পাচারকারীদের হাতে জিম্মিদশায় পতিত হয়েছে।এই প্রেক্ষাপটে জাতিসংঘের সদস্য-সরকারগুলোর উচিত গত বছর যেসব উচ্চাশার প্রতি সমর্থন জানানো হয়েছিল, তার সঙ্গে বাস্তবতার ব্যবধান এবং বহু অভিবাসী যে কঠিন পরিস্থিতির মুখোমুখি হয়েছে, সে বিষয়ে ওয়াকিবহাল হওয়া। জাতিসংঘের সাধারণ পরিষদের এ মাসের অধিবেশনে, বিশেষত অভিবাসন ও শরণার্থী বিষয়ে এই অভূতপূর্ব সম্মেলনে বিশ্বনেতারা এই দায় মেটাতে পারেন।বিশ্বনেতাদের প্রথমেই বৈশ্বিক অভিবাসন পরিচালনার বিষয়ে তাঁদের অঙ্গীকার নবায়ন করে নেওয়া উচিত। পাশাপাশি জাতিসংঘের মহাসচিব বান কি মুন এ বছরের গোড়ায় যেমনটা প্রস্তাব করেছিলেন, সে অনুযায়ী ২০১৮ সালে প্রথমবারের মতো আন্তসরকারি সম্মেলনে; বিশেষ করে অভিবাসন বিষয়ে নতুন বৈশ্বিক চুক্তি প্রণয়নের ব্যাপারে একমত হওয়া উচিত।জাতিসংঘের সদস্যভুক্ত রাষ্ট্রগুলোর নতুন এক বৈশ্বিক চুক্তিতে উপনীত হওয়ার সম্ভাবনাটাই এক তাৎপর্যপূর্ণ উন্নতি। কেননা, আন্তর্জাতিক সম্প্রদায় দীর্ঘদিন ধরে কার্যকরভাবে অভিবাসন পরিচালনার বিষয়ে সংগ্রাম করে আসছে। আন্তর্জাতিক সহযোগিতার পথনির্দেশের লক্ষ্যে বৈশ্বিক পরিচালনকারী প্রতিষ্ঠান ও আইনি কাঠামো যখন নেই, তখন বেশির ভাগ দেশের উচিত যার যার অভিবাসনপ্রবাহকে এককভাবে সামলানোর পথ বেছে নেওয়া।যখন রাষ্ট্র কার্যকরভাবে অভিবাসন পরিচালন করতে ব্যর্থ হয়, তখন তারা এমন এক শূন্যতা সৃষ্টি করে, যা পূরণ করে নির্দয় ব্যক্তিরা—চোরাকারবারি, পাচারকারী ও সংঘবদ্ধ অপরাধী চক্র। আর ইতিমধ্যে অভিবাসনের সুফলের বদলে বিভিন্ন দেশ, অভিবাসী ও আশ্রয়দানকারী সমাজগুলো বরং খেসারতই দিয়ে যাচ্ছে।বর্তমানে সদস্যরাষ্ট্র, অভিবাসী ও আশ্রয়দানকারী সমাজগুলোকে কার্যকরভাবে সহায়তা দেওয়ায় জাতিসংঘের সীমাবদ্ধতা রয়েছে। অভিবাসনের বিষয়টি সামলানোর জন্য জাতিসংঘের সদস্যসরকারগুলোর আন্তর্জাতিক কাঠামো প্রতিষ্ঠার সর্বজনীন নীতি বিষয়ে একমত হওয়ার দরকার রয়েছে। আর স্বয়ং জাতিসংঘেরও উচিত অভিবাসনবিষয়ক কাজটা ছড়ানো-ছিটানোভাবে বিভিন্ন সংস্থার কাছে না রেখে অন্যতম মূল লক্ষ্য হিসেবে নেওয়া।সৌভাগ্যজনকভাবে আজ আন্তর্জাতিক অভিবাসন সংস্থা (আইওএম) জাতিসংঘ ব্যবস্থায় যোগ দিচ্ছে। আশা করা হচ্ছে, আইওএম অভিবাসন পরিচালনকে আরও দক্ষ ও সমন্বিত করায় নেতৃত্বদানকারী ভূমিকা রাখবে।নির্দিষ্টভাবে অভিবাসন পরিচালনকে আরও উন্নত করার লক্ষ্যে বৈশ্বিক চুক্তির ধারণাকে সূচিত করেছে আমার দেশ, বাংলাদেশ। অভিবাসন ও উন্নয়নবিষয়ক বৈশ্বিক ফোরামের বর্তমান সভাপ্রধান হিসেবে বাংলাদেশ তার অর্জিত শিক্ষাকে বৈশ্বিক চুক্তিতে প্রতিফলনের নিশ্চয়তার ব্যাপারে অঙ্গীকারবদ্ধ। কিন্তু নিছক বিদ্যমান অঙ্গীকার নতুন করে ব্যক্ত করা বা পুনরায় সমঝোতার জন্য নতুন চুক্তি স্বাক্ষর এড়াতে বিশ্বনেতাদের উচিত আগের প্রস্তাবগুলো কাজে পরিণত করা এবং আরও অগ্রগতিসাধনে এখনই প্রাতিষ্ঠানিক ও আইনি ভিত্তি প্রণয়ন করা।অভিবাসন বিষয়ে আন্তর্জাতিক সহযোগিতার ভিত্তি হওয়া উচিত সরকারসমূহের মধ্যকার চুক্তিগুলো, যেমন টেকসই উন্নয়নের এজেন্ডা ২০৩০, আদ্দিস আবাবা অ্যাকশন এজেন্ডা ২০১৫, সেন্ডাই ফ্রেমওয়ার্ক ফর ডিজাস্টার রিস্ক রিডাকশন ২০১৫ এবং ২০১৩-এর ডিক্লারেশন অব হাই-লেভেল ডায়ালগ অন ইন্টারন্যাশনাল মাইগ্রেশন অ্যান্ড ডেভেলপমেন্ট।অভিবাসন এক বহুমাত্রিক বিষয়। এটা দাবি করে এমন সমন্বিত পদক্ষেপ, যা বিদ্যমান জাতীয় আইন ও বিধিমালার প্রতিও শ্রদ্ধাশীল থাকবে। নীতিনির্ধারকদের উচিত অভিবাসনের অর্থনৈতিক সুফল সর্বোচ্চকরণে কাজ করা; অভিবাসীরা যাতে বেআইনি বিকল্পের দিকে পা না বাড়ায়, তার জন্য আইনি পথ প্রশস্ত করা। উচিত কর্মসংস্থান ও বৈদেশিক মুদ্রার বাধা কমিয়ে আনা; অনিয়মিত অভিবাসনপ্রবাহকে সামলানো এবং এ বছর যেমনটা হয়েছে; বিশেষত যুদ্ধাঞ্চলে অথবা যখন অভিবাসন সংকটজনক পর্যায়ে চলে আসে, তখন অভিবাসীদের নিরাপত্তা নিশ্চিত করা জরুরি।দেশসমূহ ও বেসরকারি সংস্থাগুলোকে অবশ্যই অভিবাসীদের শোষণের বিষয়ে সজাগ থাকতে হবে। সরকারগুলোর উচিত শরণার্থীদের আবাসিত করা এবং দ্রুত পরিবর্তনশীল ভূরাজনৈতিক শর্তগুলোর সঙ্গে মানিয়ে নেওয়া। আন্তর্জাতিক সম্প্রদায়ের উচিত অভিবাসন ও বড় আকারের জন চলাচলের সমস্যা মোকাবিলায় নতুন অংশীদারির বিবেচনা করা।চূড়ান্তভাবে কার্যকর অভিবাসন পরিচালন দাবি করে প্রাতিষ্ঠানিক ও আইনি কাঠামো প্রণয়ন। যেমন, কোনো দেশের সার্বভৌমত্ব বজায় রাখার জাতীয় স্বার্থ, তাদের সীমান্ত নিয়ন্ত্রণ এবং তাদের অভ্যন্তরীণ আইন প্রয়োগের বিষয়গুলো অবশ্যই অভিবাসীর মানবাধিকার, জীবনের মানোন্নয়নে তাদের বৈধ আকাঙ্ক্ষা এবং সমাজের অভিবাসী ও ক্রমবর্ধমান বৈচিত্র্যের প্রয়োজনীয়তার সঙ্গে ভারসাম্যপূর্ণ রাখা।এসব উদ্বেগ একত্রে মেটানোয় আন্তর্জাতিক সম্প্রদায় যৌথ দায়িত্বশীলতার মাধ্যমে যৌথ সমৃদ্ধির নীতি ঊর্ধ্বে তুলে ধরতে পারে।আর এটাই রয়েছে জাতিসংঘের ২০৩০ টেকসই উন্নয়ন কার্যসূচির মূলে। জনতুষ্টিবাদীদের পছন্দের ধ্বংসাত্মক একপক্ষীয়তার বদলে দুনিয়াকে গঠনমূলক উন্নয়নের নতুন পথে নেওয়ার সময় এসে গেছে। আমাদের সবারই স্বীকার করা দরকার, কষ্ট কমানো ও অর্জন সর্বোচ্চকরণে অভিবাসন সবার জন্যই ফলদায়ক।প্রজেক্ট সিন্ডিকেট থেকে নেওয়া, ইংরেজি থেকে অনূদিত[বাংলাদেশে শুধু প্রথম আলো বিশেষ ব্যবস্থায় প্রজেক্ট সিন্ডিকেটের নিবন্ধ বাংলায় প্রকাশ করে থাকে।]শেখ হাসিনা: প্রধানমন্ত্রী, গণপ্রজাতন্ত্রী বাংলাদেশ সরকার।ইহাতে মন্তব্য প্রদান বন্ধ রয়েছে
98		টাঙ্গাইল অফিস। ১৮ সেপ্টেম্বর ২০১৬সংবাদ: আওয়ামী লীগ নেতা ও মুক্তিযোদ্ধা ফারুক আহমেদ হত্যা মামলার আসামি সাংসদ আমানুর রহমান খানের জামিন নামঞ্জুর করেছেন আদালত। তাঁকে কারাগারে পাঠানোর নির্দেশ দেওয়া হয়েছে।মো. মাহবুবুর রহমানআইন তার নিজস্ব গতিতে চলবে। ব্যক্তিগত পরিচয় যা-ই হোক না কেন, আইনের সামনে তাঁকে মাথা নত করতেই হবে। ব্যক্তিগত অপরাধের দায় দল নেবে না।জারিফবাংলাদেশ অনেক কিছুতেই বিশ্বের সামনে ইতিবাচক দৃষ্টান্ত স্থাপন করছে। একইভাবে মুক্তিযোদ্ধা ফারুক হত্যা মামলায় বাংলাদেশের ক্ষমতাসীন দলের একজন সাংসদকে সুষ্ঠু বিচারের মাধ্যমে দৃষ্টান্তমূলক শাস্তি দিয়ে আরেকটা দৃষ্টান্ত স্থাপন করুক।ইহাতে মন্তব্য প্রদান বন্ধ রয়েছে
99		অবাধ, সুষ্ঠু নির্বাচনের মাধ্যমে জনপ্রতিনিধিদের নিয়ে জাতীয় সরকার গঠিত হলেই সেটি একটি গণতান্ত্রিক রাষ্ট্র হয় না। গণতান্ত্রিক রাষ্ট্র হলো তা-ই, যেখানে জনগণের ক্ষমতা প্রয়োগের অধিকার ও ব্যবস্থা রয়েছে। জনগণের ক্ষমতায়নই গণতন্ত্র, শুধু ভোট দেওয়ার অধিকারটুকু নয়। একদিন ভোট দিয়ে ভোটাররা তাঁদের একজন প্রতিনিধি নির্বাচিত করলে জনগণের কী যায়-আসে, প্রাপ্তিযোগ ঘটে প্রতিনিধির।আমেরিকার যুক্তরাষ্ট্রের যাঁরা প্রতিষ্ঠাতা এবং যাঁদের ওপর সংবিধান রচনার দায়িত্ব অর্পিত হয়েছিল, তাঁরা নাগরিকদের হয়ে নিজেরাই নিজেদের একটি প্রশ্ন করেছিলেন: হাউ ডু উই প্রটেক্ট আওয়ার সেলভস অ্যাগেইনস্ট দোজ হু গভার্ন আস। যাঁরা আমাদের শাসন করেন, তাঁরা ব্যক্তিগতভাবে ও সমষ্টিগতভাবে খুবই প্রবল, অসীম ক্ষমতার অধিকারী। ব্যক্তি হিসেবে আমরা নাগরিকেরা নিতান্ত দুর্বল। এই অবস্থায় আমরা নিজেদের কীভাবে আত্মরক্ষা করতে পারি তাঁদের থেকে, যাঁরা আমাদের শাসন করেন? শাসকদের অনিচ্ছাকৃত ভুলেও নাগরিকদের অনিষ্ট হতে পারে। তা থেকে বাঁচার উপায় কী? জবাবও তাঁরাই দিয়েছিলেন: অবিরাম সতর্কতা: eternal vigilence.সেই ইটারনাল ভিজিলেন্সের মানে কি এই যে, জনগণ রাত জেগে পাহারা দেবে, যেন শাসকেরা তাদের কোনো অনিষ্ট করতে না পারেন। তা নয়, রাষ্ট্র পরিচালনায় তাদের অংশগ্রহণ থাকলেই তারা খুশি। সরকার যদি তাদের মতামতের মূল্য দেয়, তাদের আশা-আকাঙ্ক্ষার প্রতিফলন যদি ঘটে সরকারের কর্মকাণ্ডে, তাহলেই সেটা গণতান্ত্রিক রাষ্ট্র। তাহলে প্রশ্ন হলো, যে মানুষগুলো একেবারে দূরে রয়েছে কেন্দ্র থেকে, তাদের কথা অত দূরে পৌঁছাবে কীভাবে। গ্রাম-জনপদের মানুষের সমস্যার কথা, তাদের কী প্রয়োজন এবং কী প্রয়োজন নয়—সেসব কথা রাজধানীর বড় বড় চেয়ারে যাঁরা বসে আছেন, তাঁরা জানবেন কীভাবে? তাঁদের নাগাল স্থানীয় জনগণের কি পাওয়া সম্ভব?দূরবর্তী কেন্দ্রীয় সরকারের নাগাল পাওয়া যেহেতু কঠিন, সে জন্যই প্রায় সব দেশেই গণতান্ত্রিক হোক অথবা অগণতান্ত্রিক হোক—স্থানীয় শাসন–সংক্রান্ত ব্যবস্থা রয়েছে। আমরা যাকে বলি লোকাল গভর্নমেন্ট বা স্থানীয় সরকার। যদিও আমরা বলি ‘সরকার’, আসলে ওগুলো সরকার নয়; যেমন নিধিরাম সরদারও সরদার নয়। গণপ্রজাতন্ত্রী বাংলাদেশের সংবিধান তার ৫৯ ও ৬০ অনুচ্ছেদে যে শব্দ ব্যবহার করেছে, সেটাই সঠিক—স্থানীয় শাসন। তবে এই শব্দটিও যে জুতসই তা নয়, আরও উপযুক্ত শব্দ হতে পারে।স্থানীয় শাসন সম্পর্কে সংবিধানের ৫৯ অনুচ্ছেদে বলা হয়েছে: ‘আইন অনুযায়ী নির্বাচিত ব্যক্তিদের সমন্বয়ে গঠিত প্রতিষ্ঠানসমূহের ওপর প্রজাতন্ত্রের প্রত্যেক প্রশাসনিক একাংশের স্থানীয় শাসনের ভার প্রদান করা হইবে।’ আরও বলা হয়েছে, ‘এই সংবিধান ও অন্য কোনো আইন সাপেক্ষে সংসদ আইনের দ্বারা যেরূপ নির্দিষ্ট করিবেন...অনুরূপ প্রত্যেক প্রতিষ্ঠান যথোপযুক্ত প্রশাসনিক একাংশের মধ্যে সেইরূপ দায়িত্ব পালন করিবেন...।’ সংবিধানের ইংরেজি ভাষ্যের Unit-কে বাংলা করা হয়েছে ‘একক’। একাংশ কথাটার অর্থ যথেষ্ট স্পষ্ট নয়, যতটা পরিষ্কার ‘ইউনিট’ শব্দটি। যা হোক, আমরা বুঝে নিয়েছি প্রশাসনিক একাংশ বলতে ইউনিয়ন, উপজেলা ও জেলাকে বোঝায়।পশ্চিমের দেশে পার্লামেন্ট মেম্বারদের বলা হয় ‘ল মেকার’—আইন নির্মাতা বা আইন রচনাকারী। আমাদের দেশের সাংসদেরা সাংবিধানিক আইনকানুন সম্পর্কে প্রগাঢ় জ্ঞানের অধিকারী এবং জনগণের প্রতিও যে তাঁদের অপার ভালোবাসা, তাতে দেশবাসীর সামান্যতম সংশয় নেই। তবে সংসদীয় কর্মকাণ্ডের বাইরে তাঁদের ব্যবসা-বাণিজ্য, কলকারখানা, ঠিকাদারি প্রভৃতি বহু ব্যাপারে ব্যস্ত থাকতে হয় বলে অনেক সময় সাংবিধানিক দায়িত্ব পালনের অবকাশ পান কম। বহু বছরেও স্থানীয় শাসন বা স্থানীয় সরকার-সংক্রান্ত আইনের উপযুক্ত আইন প্রণীত হয়নি।রাষ্ট্রের নির্বাহী বিভাগের যতগুলো স্তর রয়েছে, তাকে যদি তিনটি ভাগে ভাগ করা যায়, তাহলে স্থানীয় সরকার হলো ভিত্তি স্তর, প্রধানমন্ত্রীর মন্ত্রিসভা দ্বিতীয় বা মধ্য স্তর এবং রাষ্ট্রপতি হলেন শীর্ষ স্তর। স্থানীয় সরকারের বিষয়ে উপযুক্ত আইন রচনার দায়িত্ব সংসদের ওপর অর্পণ করা হয়েছিল। কিন্তু স্বাধীনতার পরবর্তী বহু বছরেও স্থানীয় সরকার আইন প্রণীত না হওয়ায় জনগণের ক্ষমতায়নের ব্যবস্থাটি রুদ্ধ হয়ে থাকে। ইউনিয়ন পরিষদ বা অন্য কোনো ‘প্রশাসনিক একাংশ’কে স্বাধীনভাবে কাজ করতে দিলে স্থানীয় সাংসদদের আধিপত্য ক্ষুণ্ন হয়। তাঁরা যাতে স্থানীয় সরকারগুলোর ওপর ছড়ি ঘোরাতে পারেন, এই জন্যই স্বাধীন স্থানীয় সরকার আইন প্রণয়নে সাংসদদের অনীহা।সংবিধান অনুযায়ী জনগণই যদি সকল ক্ষমতার উৎস হয়ে থাকে, তাহলে সেই ক্ষমতার অধিকার খর্ব করে কোনো আইন প্রণয়নের অধিকার সাংসদদেরও নেই। এটা আমার মতো অজ্ঞ লোকের কথা নয়, সুপ্রিম কোর্টের একটি রায়েই বলা হয়েছে। একটি মামলার রায়ে সুপ্রিম কোর্টের আপিল বিভাগ বলেছিলেন: ‘সংবিধানের ৫৯ ও ৬০ অনুচ্ছেদের দেওয়া রূপরেখার বহির্ভূত স্থানীয় সরকার সম্পর্কিত কোনো আইন প্রণয়নে সংসদ সদস্যদের এখতিয়ার নেই এবং সেটা করা হলে ৫৯ ও ৬০ অনুচ্ছেদ দুটিকে ব্যঙ্গবিদ্রূপ এবং ৭ অনুচ্ছেদের ১ দফার বিরোধিতা করা হবে।’ [৪৪, ঢাকা ল’ রিপোর্টার্স (এডি), ৩১৯]সংবিধানের ৭ অনুচ্ছেদের ১ দফায় কী বলা হয়েছে? পরিষ্কার বলেছে, ‘প্রজাতন্ত্রের সকল ক্ষমতার মালিক জনগণ; এবং জনগণের পক্ষে সেই ক্ষমতার প্রয়োগ কেবল এই সংবিধানের অধীন ও কর্তৃত্বে কার্যকর হইবে।’আমাদের রাষ্ট্রের প্রতিষ্ঠাতারা প্রজাতন্ত্রের সর্বোচ্চ দলিলে যে কথাই লিখে রেখে যান না কেন, জাতীয় জীবনের যে পর্বে আমরা বাস করছি, সেখানে জনগণের ক্ষমতায়ন নয়, সরকারি দলের নেতা ও ক্যাডারদের ক্ষমতায়নকেই অগ্রাধিকার দেওয়া হচ্ছে। এখানে জনগণ দেশের সকল ক্ষমতার মালিক হওয়া তো দূরের কথা, জনগণ কার মামু, তা-ই তারা জানে না।জেলা পরিষদ আইন, ২০০০ সংশোধন করে অধ্যাদেশের গেজেট হয়েছে ৫ সেপ্টেম্বর। ‘নিয়মরক্ষার নির্বাচন’ই হোক বা যা-ই হোক, আমাদের সংসদ রয়েছে। কোনো গুরুত্বপূর্ণ আইন, যার সঙ্গে জনগণের প্রত্যক্ষ স্বার্থ জড়িত, তা সংসদে আলোচনা করে এবং জনমত যাচাই করে প্রণয়ন করাই সমীচীন ছিল। সংসদ থাকতে অধ্যাদেশ জারি করার আবশ্যকতা কী? আমরা ধারণা করতে পারি, আগামী অধিবেশনেই বিল আকারে উত্থাপন করে এই অধ্যাদেশ আইন হিসেবে পাস হয়ে যাবে। এত তাড়াহুড়োর কী প্রয়োজন ছিল?এখনো অনির্বাচিত একটি জেলা পরিষদ আছে। তার চেয়ারম্যান আছেন। তাঁর ক্ষমতা ও কর্মকাণ্ড খুবই সীমিত। জেলাগুলোতে তাদের অস্তিত্বই অনুভব করতে পারে না জনগণ। জেলার প্রশাসনিক দায়িত্ব ডেপুটি কমিশনারের। জেলার অর্থনৈতিক উন্নয়নমূলক কর্মকাণ্ডে জেলা পরিষদ কার্যকর ভূমিকা রাখতে পারত। সে জন্য তাদের ক্ষমতা, অর্থ বরাদ্দ এবং কর আরোপের ক্ষমতা থাকতে হবে।১৯৪৭ সালের আগে ব্রিটিশ ঔপনিবেশিক আমলে জেলা বোর্ড ছিল অত্যন্ত গুরুত্বপূর্ণ প্রতিষ্ঠান। জেলার শিক্ষা, স্বাস্থ্য, যোগাযোগ প্রভৃতি ক্ষেত্রে বিরাট দায়িত্ব ছিল তাদের। জাতীয় মহাসড়কের পরই ছিল জেলা বোর্ডের সড়ক। সেগুলোর রক্ষণাবেক্ষণের দায়িত্ব ছিল জেলা বোর্ডের। বেসরকারি শিক্ষাপ্রতিষ্ঠানের উন্নয়নে জেলা বোর্ডের দায়িত্ব ছিল বিরাট। বলতে গেলে, সেকালে জেলা বোর্ডের চেয়ারম্যানের ক্ষমতা ও মর্যাদা ছিল প্রাদেশিক গভর্নর বা লেফটেন্যান্ট গভর্নরের পরেই। জেলা বোর্ড ও পৌরসভা থেকেই জাতীয় নেতৃত্ব তৈরি হতো। জেলার প্রশাসনিক দায়িত্ব, রেভিনিউ ও আইনশৃঙ্খলা রক্ষার কাজ ডিস্ট্রিক্ট ম্যাজিস্ট্রেট ও কালেক্টর এবং পুলিশ সুপার করতেন, কিন্তু জেলা বোর্ডের চেয়ারম্যান-মেম্বাররা ছিলেন অত্যন্ত সম্মানিত ও দায়িত্ববান ব্যক্তি। তাঁদের অনিচ্ছার বিরুদ্ধে জেলা ম্যাজিস্ট্রেট কিছু করতে পারতেন না।কুড়ি শতকে বাঙালির নেতৃত্ব গড়ে উঠেছে লোকাল বোর্ড ও জেলা বোর্ড এবং পৌর করপোরেশনের মেয়রদের মধ্য থেকে। অবিভক্ত বাংলা এবং পাকিস্তান আমলে পূর্ব বাংলার প্রধানমন্ত্রীদের অনেকেই রাজনৈতিক জীবন শুরু করেন জেলা বোর্ডের চেয়ারম্যান ও পৌরসভার মেয়র হিসেবে। শেরেবাংলা ফজলুল হক ছিলেন কলকাতার মেয়র, হোসেন শহীদ সোহরাওয়ার্দী ছিলেন কলকাতার ডেপুটি মেয়র, স্যার খাজা নাজিমুদ্দীন ছিলেন ঢাকা জেলা বোর্ডের চেয়ারম্যান সাত বছর, পূর্ব পাকিস্তানের মুখ্যমন্ত্রী নূরুল আমীন ছিলেন ময়মনসিংহ জেলা বোর্ডের চেয়ারম্যান। স্থানীয় সরকার থেকে জাতীয় নেতা বেরিয়ে আসতেন। স্বাধীনতার পর থেকে সেই দরজা বন্ধ হয়ে গেছে। তার ফলে ভবিষ্যতে জাতি নেতৃত্বশূন্যতায় বিপন্ন হবে।বর্তমান অধ্যাদেশ অনুযায়ী ২১ সদস্যবিশিষ্ট যে জেলা পরিষদ হতে যাচ্ছে, ধারণা করি, অতি দ্রুতই বর্তমান দক্ষ ও নিরপেক্ষ নির্বাচন কমিশনই সেই নির্বাচন সম্পন্ন করে বিদায় নেবে, তা আইয়ুবীয় পরোক্ষ মৌলিক গণতন্ত্রেরই বাংলাদেশি সংস্করণ। চেয়ারম্যান ও সদস্যদের ভোট দিয়ে নির্বাচিত করবেন ইউনিয়ন পরিষদ ও উপজেলা পরিষদের চেয়ারম্যান-মেম্বার এবং জেলার পৌরসভার মেয়র ও কমিশনাররা। জনগণের অংশগ্রহণ বলে কিছু থাকবে না, সুতরাং জনগণের ক্ষমতায়নের প্রশ্ন আসে না। পরিপূর্ণ ক্ষমতায়ন ঘটবে সরকারি দলের নেতা ও ক্যাডারদের।আরেকটি ব্যাপার, স্থানীয় সরকারের ক্ষমতা ও স্বাধীনতার কম্ম কাবার করেছেন স্থানীয় সাংসদেরা। ইউনিয়ন পরিষদের চেয়ারম্যানদের ওপর তো খবরদারি করেনই, উপজেলা পরিষদেও তাঁরা উপদেষ্টা। তার ফলে জটিলতা নানা রকম। যে উপজেলায় চেয়ারম্যান বিরোধী দলের এবং সাংসদ সরকারি দলের, সেখানে চেয়ারম্যানের টিকে থাকাই কঠিন। নানাভাবে তাঁকে হেনস্তা করা হয়। সাংসদ একটা বড় পদ। তাঁরা রাষ্ট্রের আইন প্রণয়ন থেকে শুরু করে বৈদেশিক সম্পর্ক প্রভৃতি বিষয়ে ব্যস্ত থাকবেন। তা না করে তাঁরা উপজেলায় গিয়ে দলীয় লোকদের মধ্যে ত্রাণের খেজুর ও দুম্বার গোশত বণ্টন করেন। উপজেলায় তবু একজন সাংসদের খবরদারি। এবার জেলা পরিষদে দেখা যাবে তিন-চারজন সাংসদ তাঁদের মনোবাঞ্ছা পূরণে চেয়ারম্যানকে ক্যাডারবেষ্টিত হয়ে গিয়ে চাপ দেবেন। জনগণের ক্ষমতায়ন সেখানেই শেষ।সব বড় দলই স্থানীয় সরকারকে শক্তিশালী করার অঙ্গীকার তাদের নির্বাচনী ইশতেহারে করে থাকে এবং সব সরকারই স্থানীয় সরকারকে    তাদের দলীয় স্বার্থে ব্যবহার করে। ঔপনিবেশিক পরাধীন আমলেও নির্দলীয় স্থানীয় সরকার জনসম্পৃক্ত ছিল। স্বাধীন দেশে মানুষ আশা করে, জাতীয় পর্যায়ে গণতন্ত্র থাক বা না-থাক, শাসন বিভাগের নিচের স্তর স্থানীয় সরকার থেকে গণতন্ত্র মুছে না যাক।সৈয়দ আবুল মকসুদ: লেখক ও গবেষক।ইহাতে মন্তব্য প্রদান বন্ধ রয়েছে
100		বুদ্ধি হওয়ার পর থেকে রুমানা শুধু বাবাকেই দেখেছে। তাই রান্নাও শিখেছে বাবার কাছ থেকেই। তবে কোনো দিন স্বাদ হয়, কোনো দিন হয় না। তা খেয়েই বাবা খুশি। মাটির চুলার ধোঁয়ায় চোখ কচলে রান্না করে সে। সঙ্গে ছোট ভাই রবিন। টুকটাক কাজ করে। কিন্তু সেসব কোনো কাজে আসে না। তবু বোনের পিছু ছাড়ে না। দুই ভাই-বোন মিলে রেঁধে-বেড়ে বাবার জন্য বসে থাকে। বাবা নূর ইসলাম একজন ফেরিওয়ালা। ফেরি করে গ্রামে গ্রামে পাঁপড় বিক্রি করেন। শিশুরাই তাঁর ক্রেতা। তাদের আকৃষ্ট করার জন্য তিনি পথে পথে বাঁশি বাজিয়ে ফেরেন। তাঁর দুই সন্তান রুমানা ও রবিন সারা দিন উত্কর্ণ হয়ে থাকে, কখন বাবার বাঁশি বাজবে। দূর থেকে বাঁশির শব্দ পেলেই ছুটে যায়। বাবা ছাড়া তাদের আর কেউ নেই যে!রুমানার বয়স প্রায় ১২ বছর। ছোট ভাই রবিনের ৬। তাদের বাবার বয়স প্রায় ৩৫ বছর। বাড়ি রাজশাহীর চারঘাট উপজেলার দক্ষিণ রায়পুর গ্রামে। বাড়িটাকে ঠিক বাড়ি বলা যায় না। গ্রামের মেহের আলী প্রামাণিকের পরিত্যক্ত জমিতে একটি খুপরিঘর। আর ঘরের দুয়ারে মসজিদের নলকূপ, পাশেই মাটির একটা চুলা। এ নিয়েই তাদের সংসার। আগে নূর ইসলামের বাড়ি ছিল কুষ্টিয়ার চিলমারীর চরে। নানা-নানির দেশে। বিয়ে করেছিলেন সেখানেই। আট বছর সংসার করেছেন। এর মধ্যে রুমানা ও রবিনের জন্ম হয়। এখন থেকে ছয় বছর আগের কথা। নূর ইসলাম দিনমজুরি করতেন। একদিন প্রায় দুই মণ ওজনের একটি বস্তা পড়ে তাঁর কোমরটা ভেঙে যায়। তিনি শয্যাশায়ী হয়ে পড়েন। চিকিৎসা করাতে গিয়ে নিঃস্ব হয়ে যান। কিন্তু কোমার আর আগের মতো হয় না। ভারী কাজ করতে পারেন না। সংসারও ভালো চলে না। তখন রুমানার বয়স প্রায় ছয় বছর। আর রবিন দুধের শিশু। এ অবস্থায় তাঁর স্ত্রী সংসার ছেড়ে চলে যান।অভিমানে নূর ইসলাম দুই শিশুসন্তানকে নিয়ে কুষ্টিয়া ছেড়ে বাবার দেশ রাজশাহীর চারঘাটের রায়পুরে চলে আসেন। এলাকার মানুষের সহযোগিতা নিয়ে এই খুপরিঘরটি খাড়া করেন। একসময় পাথরে পাঁচ কিল মারার মতো গতর ছিল তাঁর। সেই দিনমজুর নূর ইসলাম এখন ফেরিওয়ালা। তাঁর মনে হলো, ওজনে খুবই হালকা জিনিস হচ্ছে পাঁপড়। এই পাঁপড় নিয়েই তিনি রাস্তায় বের হবেন। হাতে একটা বাঁশি আর সাইকেলে পাঁপড়ের ঝুড়ি ঝুলিয়ে বেরিয়ে পড়েন রাস্তায়। সেই থেকে তাঁর দিন যায় পথে পথে বাঁশি বাজিয়ে।১০ সেপ্টেম্বর (শনিবার) তাঁদের বাড়িতে গিয়ে দেখা যায়, ঈদের প্রস্তুতি হিসেবে রুমানা মাটি দিয়ে ঘর লেপা-পোঁছার কাজ করছে। সারা গায়ে কাদা মেখে আছে। বাসায় মেহমান এসেছে দেখে কাদা নিয়েই দৌড় দিল পাশের বাড়িতে। দুখানা চেয়ার নিয়ে এল। ঘর লেপা-পোঁছা ছাড়া ঈদের আর কী প্রস্তুতি আছে, জানতে চাইলে রুমানা আর কথা বলে না। বাবা নূর ইসলাম বলেন, ‘ঈদের সময় সবাই বাড়িঘর গোছায়। আমাদের তো গোছানোর কিছু নাই। তাই মেয়ে ঘরটা লেপছে।’ লেপার পরে ঘরটা একটু নতুন মনে হয়। তা ছাড়া ঈদের জন্য আলাদা কোনো আয়োজন নাই। নূর ইসলাম প্রতিদিন সকাল আটটার দিকে বাড়ি থেকে বের হন। রাস্তায় বের হয়েই বাঁশিতে ফুঁ দেন। কেমন বাঁশি দেখতে চাইলে নূর ইসলাম ঝুড়ির ভেতর থেকে বাঁশিটা বের করে আনলেন। সম্পূর্ণ টিনের তৈরি চোঙার মতো লম্বা। মাথার দিকে খানিকটা ভেঙে গেছে। জোড়াতালি দিয়ে ব্যবহার করা হচ্ছে। ঠিক তাঁর সংসারের মতোই। সাইকেলখানার অবস্থাও তথৈবচ।নূর ইসলামের ব্যবসায়ের হিসাব নিয়ে দেখা গেল, সারা দিন পাঁপড় বেচে গড়ে তাঁর ১০০ টাকার মতো থাকে। এই দিয়েই সংসার চালাতে হয়। মেয়েটা স্থানীয় গোপালপুর সরকারি প্রাথমিক বিদ্যালয়ে তৃতীয় শ্রেণিতে পড়ে। তিনজন মানুষের তিন বেলার খাবার তৈরি করতে হয়। এই রান্নাবাড়া, বাসন-কোসন ধোয়া-মাজা, ঘর-দুয়ার ঝাড়-ঝাঁটা দেওয়া—সব দায়িত্ব রুমানার। এত সব করেও মেয়েটা স্কুলে যায়, এ নিয়েই তার বাবা তৃপ্ত।তাঁর কথায়, তাঁরা একবার রান্না করে দুবার খেতে চান, তা-ও যদি মেয়েটা পড়াশোনার দিকে মনোযোগ দেয়। ছেলেটা এবার স্কুলে যাওয়া শুরু করেছে; কিন্তু তাঁর আক্ষেপ, চকলেট কেনার পয়সা না পেলে ছেলেটা স্কুলে যেতে চায় না। যখন স্কুলে যাওয়ার বেলা হয়, তখন তিনি বাড়িতে থাকেন না। ওই সময় তাকে বুঝিয়ে বলার কেউ থাকে না। বোনটার কাছে পয়সার বায়না ধরে। নিজের কোনো আত্মীয়স্বজন আছে কি না, জানতে চাইলে নূর ইসলাম খানিকটা আবেগতাড়িত হয়ে পড়েন। বললেন, ‘আমার এই দুইটা ছেলেমেয়ে ছাড়া আর কেউ নেই। সাইকেলখানা ছাড়া কোনো সম্পদও নেই।’আবুল কালাম মুহম্মদ আজাদ: প্রথম আলোর রাজশাহী প্রতিনিধি।ইহাতে মন্তব্য প্রদান বন্ধ রয়েছে
101		শোনা গেল লাশকাটা ঘরেনিয়ে গেছে তারে;কাল রাতে—ফাল্গুনের রাতের আঁধারেযখন গিয়েছে ডুবে পঞ্চমীর চাঁদমরিবার হল তার সাধ।(আট বছর আগের একদিন, জীবনানন্দ দাশ)না, আকতার জাহান জলিকে লাশকাটা ঘরে নিয়ে যাওয়া হয়নি। এর আগেই তাঁর মরদেহ স্বজনেরা ঢাকায় নিয়ে গিয়ে বনানীতে দাফন করেছেন। ফাল্গুনের রাতের আঁধারে নয়, শরতের জোছনাধোয়া রাতেই তিনি বিদায় নিয়েছেন। তাঁর স্বেচ্ছামৃত্যু নিয়ে এখন সামাজিক যোগাযোগমাধ্যমে তুমুল বিতর্ক চলছে। কেউ তাঁর স্বেচ্ছামৃত্যুর পক্ষে, কেউ প্রবলভাবে বিপক্ষে অবস্থান নিয়েছেন। কিন্তু আমরা কখনোই জানতে পারব না জলি নামের মানুষটি কেন জীবনের সব লেনদেন চুকিয়ে আত্মহননের পথ বেছে নিলেন? কেন চারদিকে মশারির ক্ষমাহীন বিরুদ্ধতা অতিক্রম করতে পারলেন না?জলির স্বেচ্ছামৃত্যু ঠিক হয়েছে, না বেঠিক হয়েছে—তা নিয়ে আমরা তর্ক করতে পারি। তাঁর প্রতি ক্ষোভ বা সমবেদনা জানাতে পারি। কিন্তু তাঁকে আমরা ফিরিয়ে আনতে পারব না। এটাই চরম সত্য।আকতার জাহান সাংবাদিকতার শিক্ষক ছিলেন। এর আগে তিনি সাংবাদিকতা করেছেন। তিনি সংবাদ-এ বার্তা বিভাগে কাজ করতেন। তখন আমিও সংবাদ-এ সম্পাদকীয় বিভাগে কাজ করি। সেই সূত্রে তিনি আমার সহকর্মীও ছিলেন। পরে তাঁর অনেক শিক্ষার্থী সাংবাদিকতায় এসেছেন। ভবিষ্যতেও আসবেন। কিন্তু এভাবে তিনি খবর হবেন বা তাঁর মৃত্যুর খবরটি লিখতে হবে কেউ ভাবেননি। তাঁর শিক্ষার্থী রফিকুল ইসলাম ফেসবুকে লিখেছেন, ‘…ম্যাম আমাদের রিপোর্টিং পড়াতেন। শিখিয়েছেন কীভাবে কারও মৃত্যুসংবাদ লিখতে হয়। আজ তাঁরই মৃত্যু নিয়ে লিখতে হচ্ছে। লিখতে হচ্ছে তাঁর কক্ষে পাওয়া সুইসাইড নোট নিয়ে।’ওই বিভাগের প্রাক্তন শিক্ষার্থী আরাফাত সিদ্দিকী ফেসবুকে লিখেছেন, ‘যাঁর লেখা সব সময় বিশ্ববিদ্যালয়ের ব্ল্যাকবোর্ডে দেখেছি, ইনকোর্স পরীক্ষার খাতাতে আমার ভুলগুলোর পাশে যিনি সুন্দর করে মন্তব্য লিখতেন, যা দেখে আমি মুগ্ধ হতাম, সেই হাতের লেখা দেখলাম আজ অনেক দিন পর একটি সুইসাইড নোটে।’ শিক্ষার্থী মেহেরুল সুজন লিখেছেন, ‘…কয়েক মাস আগেও আমাকে ফোন করে আমাদের বন্ধু ওয়াহিদা সিফাতের হত্যা মামলার খোঁজখবর নিলেন ম্যাডাম। আর এখন তাঁর অপমৃত্যুর খবর নিয়ে ছুটে বেড়াচ্ছেন আমার রাজশাহীর সহকর্মীরা। ভাবতেই কেমন যেন শূন্যতা অনুভব করছি চারপাশে।’এই শূন্যতা কেবল মতিহারের সবুজ চত্বরে নয়, দেশে-বিদেশে যেখানেই জলির সতীর্থ, স্বজন ও সহকর্মীরা আছেন, তাঁর স্বেচ্ছামৃত্যুতে গভীর শোক প্রকাশ করেছেন। তাঁর সন্তানের প্রতি ভালোবাসা জানিয়েছেন। ঢাকা বিশ্ববিদ্যালয়ের সাংবাদিকতা বিভাগের শিক্ষক কাবেরী গায়েন, যিনি দীর্ঘদিন রাজশাহী বিশ্ববিদ্যালয়ে জলির সহকর্মী ছিলেন—লিখেছেন,...‘সমাজ আর পিতৃতন্ত্রের চাহিদামাফিক স্বামীহীন নারীর সব কটি চিহ্নের প্রতি বিশ্বস্ত থাকতে গিয়ে ক্রমাগত তিনি নিজেকে বঞ্চিত করেছেন এবং সেই বঞ্চনা তাঁর শক্তি আর লড়াই করার ক্ষমতাকে তিলে তিলে শেষ করে শেষ পর্যন্ত আত্মহত্যা পর্যন্ত ঠেলে দিয়েছে। এই সম্পূর্ণ প্রক্রিয়ায়, আসলে অনেক প্রপঞ্চই জড়িত। একজন পূর্ণবয়স্ক, স্বাবলম্বী মানুষের জীবনে সম্পর্কের ভাঙাগড়া হতেই পারে। বরং যে ধরনের নিপীড়নের বিবরণ পাওয়া গেছে নানাজনের লেখায়, সেই সম্পর্ক থেকে বেরিয়ে আসতে পারাটাই হওয়ার কথা ছিল তাঁর মুক্তি। অথচ সেভাবে ভাবতে তাঁকে কেউ সাহায্য করেনি—প্রাতিষ্ঠানিক শিক্ষা বা কর্মক্ষেত্রে তো নয়ই, তাঁর স্বজন বা বন্ধুরাও নয়। এবং শেষ পর্যন্ত সেই মুক্তি পেয়েও তিনি উদ্‌যাপন করতে পারলেন না।’অর্থাৎ তাঁর আত্মহননের ঘটনাটি পুরোপুরি স্বেচ্ছায় ঘটেছে, বলা যাবে না। এর জন্য হয়তো ব্যক্তিগতভাবে কেউ দায়ী নন, সে কথা জলি নিজেও লিখে গেছেন। কিন্তু আমাদের সামাজিক ব্যবস্থা, আমাদের পুরুষতান্ত্রিক মানসিকতা অনেকাংশে দায়ী। আমাদের সমাজ একজন নারীর একলা স্বাধীন ও স্বতন্ত্র অবস্থান সহজে মেনে নিতে পারে না। তাঁকে নানা ধরনের পারিবারিক ও সামাজিক হ্যাপা সহ্য করতে হয়। এসব হ্যাপা অগ্রাহ্য করে অনেকে এগিয়ে যান। আকতার জাহান জলিও হয়তো চেষ্টা করেছেন, পারেননি।রাজশাহী বিশ্ববিদ্যালয়ের জুবেরী ভবনের ৩০৩ নম্বর কক্ষে থাকতেন গণযোগাযোগ ও সাংবাদিকতা বিভাগের সহযোগী অধ্যাপক আকতার জাহান জলি। তাঁর কক্ষে একটি সুইসাইড নোট পাওয়া যায়, যাতে লেখা ছিল, ‘আমার মৃত্যুর জন্য কেউ দায়ী নয়। শারীরিক, মানসিক চাপের কারণে আত্মহত্যা করলাম। সোয়াদকে (ছেলে) যেন ওর বাবা কোনোভাবেই নিজের হেফাজতে নিতে না পারে। যে বাবা সন্তানের গলায় ছুরি ধরতে পারে—সে যেকোনো সময় সন্তানকে মেরে ফেলতে পারে বা মরতে বাধ্য করতে পারে।’পত্রিকায় প্রকাশিত খবর থেকে জানা যায়, কয়েক বছর আগে স্বামী তানভীর আহমদের সঙ্গে তাঁর বিবাহবিচ্ছেদ হয়েছে। তাঁর সাবেক স্বামীও একই বিভাগের সহযোগী অধ্যাপক। তিনি দ্বিতীয় বিয়ে করে ক্যাম্পাসের আলাদা একটি কোয়ার্টারে থাকেন। অন্যদিকে জুবেরী ভবনের ওই কক্ষে একাই থাকতেন জলি।আকতার জাহান জলি সংসারের প্রতি আস্থা হারিয়েছিলেন বলে বিবাহবিচ্ছেদে মুক্তি খুঁজেছেন। তিনি নিজের প্রতি আস্থা হারিয়েছিলেন বলে স্বেচ্ছামৃত্যু বেছে নিয়েছেন। কিন্তু সন্তানের প্রতি তাঁর ছিল গভীর ভালোবাসা। সে জন্য স্বেচ্ছামৃত্যুর আগ মুহূর্তেও সন্তানের ভবিষ্যতের কথা ভেবেছেন। কায়মনোবাক্যে তার মঙ্গল কামনা করেছেন।বৃক্ষের প্রতিও অপরিসীম ভালোবাসা ছিল আকতার জাহানের। তিনি যে জুবেরী হলে থাকতেন, সেখানে নিজের কক্ষের সামনে নানা জাতের গাছের চারা লাগিয়েছেন। মানুষ মানুষের প্রতি শত্রুতা করলেও গাছ শত্রুতা করে না। গাছ সবাইকে ছায়া দেয়। বেঁচে থাকার অক্সিজেন জোগায়। বিজ্ঞানী জগদীশচন্দ্র বসুর মতো জলিও কি গাছের ভাষা বুঝতেন?আকতার জাহান জলি যখন সিদ্ধান্ত নিলেন যে জীবন থেকে বিদায় নেবেন, তখনো তাঁর প্রিয় গাছের কথা ভোলেননি। তাঁর এক সহকর্মীকে দুটি গাছের চারা নেওয়ার জন্য বলেছিলেন। সেই সহকর্মী পরে জানিয়েছেন, আগে এ রকম অনুরোধ পাওয়ার পর চারা না নিলে তিনি (আকতার জাহান জলি) ফের তাগাদা দিতেন। এবারে সেটি না করায় ওই শিক্ষক অবাক হয়েছেন। আর যে কর্মীটি জুবেরী ভবন দেখাশোনা করতেন, জলি তাঁকে বলেছেন, তিনি কয়েক দিনের জন্য ঢাকা যাচ্ছেন। তাঁর অনুপস্থিতিতে যেন গাছগুলো ঠিকমতো পরিচর্যা করা হয়।আকতার জাহান মানুষের কল্যাণে গভীর আস্থা রেখেছিলেন। ব্যক্তিমানুষ নয়, সমগ্র মানবতার প্রতি ভালোবাসা ছিল বলেই তাঁর মরদেহটি রাজশাহী মেডিকেল কলেজ হাসপাতালে দিয়ে যাওয়ার ইচ্ছা পোষণ করেছিলেন। কিন্তু তাঁর সেই অন্তিম বাসনা অপূর্ণই রয়ে গেছে স্বজনদের অনাগ্রহের কারণে। তাঁরা জলির ইচ্ছামতো তাঁর মরদেহ রাজশাহী মেডিকেল কলেজ হাসপাতালে না পাঠিয়ে বনানীতে দাফন করেছেন।জলি, আমাদের ক্ষমা করবেন।ইহাতে মন্তব্য প্রদান বন্ধ রয়েছে
102		বজ্রপাত অত্যন্ত শক্তিশালী একটি বায়ুমণ্ডলীয় দুর্যোগ, যা সাধারণত বায়ুমণ্ডলের তাপীয় পরিচালনের নির্দেশক। বায়ুমণ্ডলীয় পরিচলন বা convection এমন একটি প্রপঞ্চ, যা সাধারণত দুটি কারণে হয়—বায়ুমণ্ডলে ভিন্ন ঘনত্বের বায়ুভর সংমিশ্রণের ফলে; অথবা দিবাভাগে সৌরতাপের কারণে সীমানা স্তর অত্যধিক উত্তপ্ত হয়ে ওঠার কারণে। ফলে একধরনের বায়ুমণ্ডলীয় অস্থিরতা থেকে বজ্রপাতের সৃষ্টি হয়। প্রতিবছর সারা বিশ্বে বজ্রপাতের কারণে গড়ে ২৪ হাজার লোক মৃত্যুবরণ করে এবং আহত ব্যক্তির সংখ্যা প্রায় ২ লাখ ৪০ হাজার। ঊনবিংশ শতাব্দী পর্যন্ত উন্নত বিশ্বে (যুক্তরাষ্ট্র, জাপান, যুক্তরাজ্য, অস্ট্রেলিয়া) বজ্রপাত ছিল একটি ভয়াবহ দুর্যোগ, কিন্তু বিংশ শতাব্দী থেকে বজ্রপাতে প্রাণহানির সংখ্যা হ্রাস পেতে থাকে মূলত নগর জনসংখ্যার বৃদ্ধি এবং কৃষিজ জনসংখ্যার হ্রাসের কারণে (Holle, ২০১৬)।বিশ্বে মোট বজ্রপাতের ৭৮ শতাংশ সংঘটিত হয় ক্রান্তীয় অঞ্চলে। দক্ষিণ এশিয়া, তথা বাংলাদেশ যেহেতু ক্রান্তীয় অঞ্চলের খুব কাছাকাছি অবস্থিত, প্রাক্‌-মৌসুম (মার্চ-জুন) থেকে শুরু করে মৌসুমি (জুলাই-অক্টোবর) সময় পর্যন্ত বজ্রপাতসহ বজ্রঝড় একটা নিয়মিত প্রপঞ্চ। যদিও প্রতিবছর বজ্রঝড়, কালবৈশাখী, টর্নেডোতে প্রাণহানিসহ ফসলাদির ক্ষতি কিছু না কিছু হয়েই থাকে, বজ্রপাতে নিহত বা আহত ব্যক্তিদের কোনো পরিসংখ্যান বা ক্ষয়ক্ষতির বিবরণ এখন পর্যন্ত কোথাও নিয়মানুগ বিধৃত নেই। দুর্ভাগ্যবশত বাংলাদেশ আবহাওয়া অধিদপ্তরেও এ–সংক্রান্ত কোনো তথ্য নেই। অথচ ভারতীয় আবহাওয়া অধিদপ্তরের বেশ কিছু গবেষণামূলক কাজ রয়েছে সমগ্র দক্ষিণ এশিয়ার বজ্রপাত সম্পর্কে। ওই প্রবন্ধগুলোতে দেখা যায়, বাংলাদেশের কিছু অংশ বিশেষ করে সিলেট, রংপুর ও রাজশাহী বিভাগের বেশ কিছু জেলায় বজ্রপাতের কার্যকলাপ খুব বেশি (Tinmaker et al. 2013)। বজ্রপাত সম্পর্কে বাংলাদেশের গবেষকদের বেশি একাগ্রতা লক্ষ করা যায় ২০১৬ থেকে, মধ্য মে-তে ২৬ জেলায় ৮১ জন মারা যাওয়ার পর সরকার যখন বজ্রপাতকে প্রাকৃতিক বিপর্যয় হিসেবে ঘোষণা করে। যেহেতু বজ্রপাত একটা স্থানীয় (localised) প্রপঞ্চ, ভারতীয় প্রবন্ধগুলোতে বাংলাদেশে বজ্রপাতের স্থানিক-কালিক পরিসংখ্যান খুব বেশি একটা পরিষ্কার তথ্য দেয় না, এই লেখায় তাই সারা দেশের বজ্রপাতের ঐকাহিক, ঋতুগত ও বার্ষিক তারতম্য তুলে ধরা হয়েছে। বলা দরকার, এই লেখায় Lightning Imaging Sensor-র (LIS) ১৬ বছরের বজ্রপাত–সম্পর্কিত উপাত্ত ব্যবহৃত হয়েছে এবং এই রিমোট সেন্সর তিন ধরনের—আন্তক্লাউড, ক্লাউড-টু-ক্লাউড ও ক্লাউড-টু-গ্রাউন্ড—বজ্রপাত রেকর্ড করে থাকে। ছয় হাজারেরও বেশি LIS অরবিট ফাইল ব্যবহার করে সারা দেশের মোট তথ্যপ্রক্রিয়া করা হয়েছে। বজ্রপাতেরর উপাত্ত মূলত দুটি উপায়ে উপস্থাপন করা হয়—১. মোট বজ্র ফ্ল্যাশ বা ২. বজ্র ঘনত্ব/বর্গ কি.মি. (FRD)। যা হোক, এই লেখাটি ১৬ বছরের মোট বজ্র ফ্ল্যাশের ওপর ভিত্তি করে করা। বজ্রপাতের ঐকাহিক ফলাফল বিশ্লেষণে দেখা যায় যে ১৯৯৮ থেকে ২০১৪ সাল পর্যন্ত বাংলাদেশের এলাকায় মোট ৮৩ হাজার ৬৪১টি বজ্র ফ্ল্যাশ (বঙ্গোপসাগরে ১২ হাজার ১০৬টি আর ভূমিতে ৭১ হাজার ৫৩৫টি) হয়েছে, যার মধ্যে ১৮ দশমিক ৭০ শতাংশ হয়েছে স্থানীয় সময় রাত ১২টা থেকে সকাল ৭টার মধ্যে, সকাল ৮টা থেকে বেলা ৩টার মধ্যে হয়েছে ৪০ দশমিক শূন্য ৬ এবং বিকেল ৪টা থেকে রাত ১১টার মধ্যে সংঘটিত হয়েছে মোট ৪১ দশমিক ১৪ শতাংশ। সবচেয়ে বেশি বজ্রপাত হয় বেলা ১টায় (৬ দশমিক ৯২ শতাংশ) আর সবচেয়ে কম হয় রাত ১২টায় (শূন্য দশমিক ৬৬ শতাংশ), যদিও সারা দিনের যেকোনো সময়ই বজ্রপাত হতে পারে। ১৬ বছরের মাসিক ফলাফলে দেখা যায়, সর্বোচ্চ ৩২ দশমিক ৮৪ শতাংশ বজ্রপাত হয়ে থাকে মে মাসে, যা কিনা প্রাক্‌-মৌসুম সময় বলে পরিচিত। এরপর রয়েছে এপ্রিলের অবস্থান (২৬ দশমিক ৯৫ শতাংশ)। অন্যদিকে, ২৩ দশমিক ৫ শতাংশ বজ্রপাত দক্ষিণ-পশ্চিম মৌসুমি বায়ুর সময়ে হয়ে থাকে, আর বাকি ৬ দশমিক ৭ শতাংশ সংঘটিত হয় বছরের অন্যান্য মাসে। গত ১৬ বছরে একমাত্র ডিসেম্বর মাসে বাংলাদেশে মাত্র ৮টি বজ্রপাত সংঘটিত হয় আর জানুয়ারিতে হয়েছিল মোট ৯৬টি (শূন্য দশমিক ১১ শতাংশ)।ঋতুগত তারতম্য বিশ্লেষণে দেখা যায়, ৫৮ দশমিক ৪৪ শতাংশ বজ্রপাত সংঘটিত হয় প্রাক্‌-মৌসুমে (মার্চ-মে), ১২ দশমিক ৪১ শতাংশ মৌসুমি ঋতুতে (জুন-সেপ্টেম্বর), ১২ দশমিক ৮৮ শতাংশ পোস্ট-মৌসুমি সময়ে (অক্টোবর-নভেম্বর) এবং ১৬ দশমিক ২৭ শতাংশ হয় শীতকালে (ডিসেম্বর-ফেব্রুয়ারি)। প্রতিবছর গড়ে ৫ হাজার ২৭৭টি বজ্র ফ্ল্যাশ সারা দেশে হয়, তবে এর সবই যে প্রাণঘাতী, তা নয়। এই গবেষণায় একটা বিষয় উঠে এসেছে, যা খুবই গুরুত্বপূর্ণ, আর তা হচ্ছে বাংলাদেশে বজ্রপাত সংঘটনের আন্তবার্ষিক তারতম্য বা ট্রেন্ড খুব একটা নেই। অর্থাৎ, ১৯৯৮-২০১৪ পর্যন্ত দেশে বজ্রপাতের প্রবণতা এমন নয় যে আমরা বলতে পারি সাম্প্রতিক সময়ে বজ্রপাত বৃদ্ধি পাচ্ছে। সুতরাং, সাম্প্রতিক বজ্রপাতজনিত প্রাণহানির ঘটনার অন্য কোনো কারণ থাকতে পারে, এর মধ্যে অতিরিক্ত জনসংখ্যার ঘনত্ব, ভূমি ব্যবহারের পরিবর্তন, গ্রামীণ জনসংখ্যার আধিক্য, নিম্ন শিক্ষার হার সম্ভবত অন্যতম। বিভাগভিত্তিক ভৌগোলিক বিস্তার দেখা যায়, দেশের ৬৪ জেলাতেই বজ্রপাতের কার্যকলাপ বিদ্যমান (টেবিল–১)। ১৯৯৮-২০১৬ পর্যন্ত সারা দেশের মোট বজ্রপাতের ১৮ দশমিক ৭৮ শতাংশ চট্টগ্রাম বিভাগে, ১৭ দশমিক ৭৪ শতাংশ সিলেট, ১৫ দশমিক ৪ শতাংশ রংপুর, ১৫ দশমিক ৭৪ শতাংশ ঢাকা, ১১ দশমিক ১১ শতাংশ রাজশাহী, খুলনা ১০ দশমিক ৫১ শতাংশ এবং ময়মনসিংহ বিভাগে ৯ দশমিক ৬৭ শতাংশ সংঘটিত হয়। সবচেয়ে কম হয়েছে বরিশাল বিভাগে (৪ দশমিক শূন্য ৫ শতাংশ)। মজার ব্যাপার হচ্ছে, একমাত্র সিলেট বিভাগের সব জেলাতেই বজ্রপাত হয়ে থাকে। ফলে প্রাণহানির সংখ্যাও এই বিভাগে বেশি অন্যান্য বিভাগের তুলনায় বেশি। বাংলাদেশের শীর্ষ পাঁচটি বজ্রপাত আক্রান্ত জেলা হচ্ছে সুনামগঞ্জ (গত ১৬ বছরে মোট বজ্রপাতের ৪ দশমিক ৮২ শতাংশ), সিলেট (৪ দশমিক ৩৬ শতাংশ), রাঙামাটি (৩ দশমিক ৬০ শতাংশ), নেত্রকোনা (৩ দশমিক ৩৬ শতাংশ) এবং দিনাজপুর (২ দশমিক ৬৬ শতাংশ)। আর সবচেয়ে কম আক্রান্ত পাঁচটি জেলা হচ্ছে বরগুনা (শূন্য দশমিক ৩১ শতাংশ), মেহেরপুর (শূন্য ৩২ শতাংশ), ঝালকাঠি (শূন্য দশমিক ৩৭ শতাংশ), জয়পুরহাট (শূন্য দশমিক ৪৯ শতাংশ) ও চুয়াডাঙ্গা (শূন্য দশমিক ৫২ শতাংশ)।বাংলাদেশে বজ্রপাতের কারণগুলোর মধ্যে আপাতদৃষ্টিতে প্রথম ও প্রধান কারণ হচ্ছে জলবায়ু পরিবর্তনজনিত বৈশ্বিক তাপমাত্রা বৃদ্ধি; যদিও অনেক জলবায়ুবিজ্ঞানী এ বিষয়ে দ্বিমত পোষণ করেন। বজ্রপাতের ঋতুগত তারতম্য থেকে দেখা যায় প্রাক্‌-মৌসুম সময়ে দেশে সবচেয়ে বেশি বজ্রপাত হয়। যেহেতু এ সময় সারা দেশের তাপমাত্রা অন্যান্য ঋতুর তুলনায় বেশি থাকে, সেহেতু ট্রপোস্ফিয়ারের তাপীয় গঠন তীব্র পরিচলনের সহায়ক বিধায় প্রাক্‌-মৌসুমি সময়টা বজ্রপাত সংঘটনের জন্য খুবই উপযোগী। এর সঙ্গে যোগ হয় বাতাসের ধারাবাহিকহীনতা অথবা কেন্দ্রীয় ভারত থেকে দক্ষিণ উপদ্বীপ পর্যন্ত trough-এর সম্প্রসারণ। আর উপরিউক্ত কারণে প্রাক্‌-মৌসুমে, বিশেষ করে দেশের উত্তর পূর্বাঞ্চলে বজ্রপাত সবচেয়ে বেশি হয়। এর সঙ্গে বৈশ্বিক তাপমাত্রার বৃদ্ধি সম্ভবত একটা সহায়ক গুণকের ভূমিকা পালন করছে। অন্যদিকে, মৌসুমি ঋতুতে ভূমির উচ্চতা, orographic lifting, উচ্চ convective available potential energy (CAPE) নিয়ামকসমূহ রাজশাহী, নাটোর, পাবনা, পঞ্চগড়, নীলফামারী, ঠাকুরগাঁও, রাজবাড়ী, সাতক্ষীরা, সিলেট ও সুনামগঞ্জ জেলায় বজ্রপাত সংঘটনে গুরুত্বপূর্ণ ভূমিকা পালন করে। তা ছাড়া এই ঋতুতে বায়ুমণ্ডলীয় পরিচলন দক্ষিণ থেকে উত্তর দিকে স্থানান্তর করে the Madden Julian দোলনের প্রভাবে, ফলে মধ্য বাংলাদেশে বজ্রপাত বেশি হয়। পোস্ট-মৌসুমি সময়ে আন্তক্রান্তীয় অভিসৃতি জোনের (ITCZ) পশ্চাদপসরণ এবং বৃহদায়তন প্রচলন (large scale circulation) সংশ্লিষ্ট বায়ুমণ্ডলীয় পরিচলনের কারণে পার্বত্য জেলায়, বিশেষ করে খাগড়াছড়ি, রাঙামাটি ও বান্দরবানে বেশি বজ্রপাত হয়ে থাকে। শীতকালে পশ্চিমা গোলযোগের প্রভাবে বঙ্গোপসাগর থেকে তাজা আর্দ্রতার সরবরাহ এবং স্থানীয় বায়ুমণ্ডলীয় পরিচলনের প্রভাবে বাগেরহাট, ফরিদপুর, কুষ্টিয়া, সিলেট, খুলনা, রাজবাড়ী ও মানিকগঞ্জ জেলায় বজ্রপাত হয়। তবে অন্যান্য ঋতুর তুলনায় এর প্রকোপ কম। আবার সৌরতাপের তীব্রতা শীতকালে কম থাকায় বায়ুমণ্ডলীয় অস্থিরতা হ্রাস পায় বলে বজ্রপাতের সংখ্যাও অনেক কম।সুতরাং, বৈশ্বিক তাপমাত্রা বৃদ্ধির ফলে বাংলাদেশে আবহাওয়াজনিত দুর্যোগ বৃদ্ধির যে পূর্বাভাস জলবায়ুবিজ্ঞানীরা দিয়েছেন, তার শঙ্কা থেকেই যাচ্ছে। একই সঙ্গে জলবায়ু পরিবর্তনজনিত দুর্যোগ সংঘটনের ভৌগোলিক বিস্তার ও পরিবর্তন হতে পারে।ড. আশরাফ দেওয়ান: সাবেক অধ্যাপক, ভূগোল ও পরিবেশ বিভাগ, ঢাকা বিশ্ববিদ্যালয়, ই-মেইল: amd1971@gmail.comতথ্যসূত্রTinmaker, M. R. and Chate, D.M., 2013. Lightning activity over India: a study of east-west contrast, International Journal of Remote Sensing, 34(16), 5641-5650. Holle, R. L., 2016. The number of documented global lightning fatalities, 24th International Lightning Detection Conference, 18-21 April, San Diego, USA.ইহাতে মন্তব্য প্রদান বন্ধ রয়েছে
103		মতামত: মেয়াদের শেষে বা মেয়াদ শেষ হওয়ার আগে যখনই নির্বাচন হোক না কেন, নির্বাচনটা করবে কে? সরকার বা রাজনৈতিক দল নির্বাচন পরিচালনা করে না। নির্বাচন পরিচালনা করে নির্বাচন কমিশন। কাজী রকিবউদ্দীন আহমদের নেতৃত্বে বর্তমান যে কমিশন আছে, সেই কমিশনের মেয়াদ ২০১৭ সালের ফেব্রুয়ারিতে শেষ হয়ে যাচ্ছে। এ কারণে নতুন নির্বাচনের পাশাপাশি স্বাধীন নির্বাচন কমিশন গঠনেরও দাবি উঠেছে। সংবিধান অনুযায়ী নির্বাচন কমিশন স্বাধীন হলেও তাদের কাজ, কথা ও আচরণে তার প্রতিফলন নেই।নাহমেদনির্বাচনটা কেউ করবে না, এমনি এমনি হয়ে যাবে। যেমনটি হয়েছিল ২০১৪ সালের ৫ জানুয়ারি!!!!মাসুদ আল মাহমুদবিচারপতি রউফ মাগুরা উপনির্বাচন করে বদনাম কামিয়েছিলেন। কাজী রকিবউদ্দীন ও তাঁর বাহিনী সারা দেশে সেই মাগুরাকে ছড়িয়ে দিয়েছেন। রকিবউদ্দীন কমিশন নির্বাচনকে এমন কঠিন করেছেন যে ভবিষ্যতে যাঁদের নিয়ে নির্বাচন কমিশন হোক না কেন, নির্বাচন সুষ্ঠু ও স্বাভাবিক এবং ভোটারদের কেন্দ্রমুখী করা কঠিনতর চ্যালেঞ্জ হবে।মাহফুজা বুলবুলএ সরকারের আমলে জনগণ যে নির্বাচনের নজির দেখেছে তা আর না দেখালেও চলবে। তাই নির্বাচন আর নয়।ইহাতে মন্তব্য প্রদান বন্ধ রয়েছে
104		বিষয়টি অবাক করার মতোই বৈকি! ভবনের ভেতরে গাছ নিয়ে অনেক গবেষণা কিংবা লেখালেখি হয়েছে। এমনকি বাস্তবিক অর্থে এমন অনেক নির্মাণের উদাহরণও দেখা যায় আমাদের দেশের স্থাপত্য ভাবনায়, যার শুধু বাইরের আবরণীতেই সবুজ গাছ শোভা পায়। তবে একবার ভেবে দেখুন তো—আপনি যে অফিসে বসে দিন-রাত কাজ করছেন, তার সভাকক্ষের ওপরে ঝুলে আছে লাল টমেটো, অভ্যর্থনাকক্ষে শোভা পাচ্ছে বাঁধাকপি কিংবা ফুলকপি কিংবা অফিসে ঢোকার সময় দেখতে পেলেন ধানগাছের বাতাসে দোল খাওয়ার দৃশ্য, সতেজ চিচিঙা আর করলা ঝুলে আছে আপনার টেবিলের পাশের দেয়ালেই। অবাক হওয়ার মতোই বিষয় নয় কি?আর অবাক করা কাজটিই বাস্তবে করেছে যুক্তরাষ্ট্রভিত্তিক প্রতিষ্ঠান ‘কোনো ডিজাইনারস’, যাদের নকশা এবং তত্ত্বাবধানে জাপানের রাজধানী টোকিওতে নির্মিত হয়েছে নয়তলাবিশিষ্ট ‘পাসোনা আরবান ফার্ম’ প্রতিষ্ঠানটি। এর মূল উদ্দেশ্য হচ্ছে, প্রতিদিনের কর্মব্যস্ত জীবনের কাজের ফাঁকে কর্মীদের প্রকৃতির স্পর্শ দেওয়া, বিভিন্ন ঋতুতে বৈচিত্র্যের সমাবেশ ঘটানো। সেই সঙ্গে আরেকটি গুরুত্বপূর্ণ বিষয় হলো, এখানকার কর্মীরা ভবনে উৎপন্ন সতেজ শাকসবজি দিয়েই তাঁদের প্রতিদিনকার সকাল কিংবা দুপুরের বেশির ভাগ খাবার সারেন, এমনকি অতিথিদেরও আপ্যায়ন করা হয় এসব দিয়ে।৫০ বছরের পুরোনো প্রায় ১৯ হাজার ৯৭৪ বর্গমিটারের (৪৩ হাজার বর্গফুট) ভবনটি নতুন দৃষ্টিভঙ্গির আলোকে দুই শতাধিক প্রজাতির শাকসবজি আর ফুল-ফলের গাছ দিয়ে সাজানো হয়েছে, যা থেকে প্রতিদিন এই অফিসের কর্মীরা নির্ভেজাল খাদ্যের জোগান পাচ্ছেন। অফিসের সব কর্মীকেই বিশেষ প্রশিক্ষণ দেওয়া হয়েছে। স্থাপনাটি নির্মাণে স্থপতি ও প্রকৌশলীদের সঙ্গে নিরলস কাজ করেছেন একদল অভিজ্ঞ কৃষিবিদ। অফিসের ভেতরে এই ব্যবস্থাপনা করা হয়েছে আর্দ্রতা, তাপমাত্রা ও আলো-বাতাস নিয়ন্ত্রণ করে। শক্তির অপচয় কমানোর ব্যাপারে বিশেষ গুরুত্ব দেওয়া হয়েছে। যে আলো ব্যবহার করা হয়েছে, সেগুলো সাধারণের থেকে প্রায় শতকরা ৩০ ভাগ কম শক্তিসম্পন্ন। আর এর জন্য অফিসের সবাইকে বিশেষভাবে স্থাপত্য-কৃষি জ্ঞানের ওপর সমন্বয়িক অভিজ্ঞতা রাখতে হয়, পরিবেশ ঠিক রাখার ব্যাপারে সচেতন থাকতে হয়, এমনকি সবাইকেই কৃষিকাজে অংশগ্রহণ করতে হয়।এখন তাঁরা কাজ করছেন পরবর্তী প্রজন্মের জন্য। এর মাধ্যমে একদিকে যেমন ভবনটিতে কর্মরত সবারই দিনের বেশির ভাগ খাদ্যের জোগান হচ্ছে, তেমনি এর কারণে কর্মীদের যাতায়াতের খরচ কমিয়ে যানবাহন ব্যবহার ও শক্তির অপচয় কমানো হয়েছে। ভবনটিতে যৌথভাবে মাটিবিহীন (হাইড্রোফোনিক) ও মাটিতে ফসল উৎপাদনের পদ্ধতি ব্যবহার করা হয়েছে। এ বিষয়ে বাংলাদেশ থেকে আসা জাপানের হোক্কাইডো বিশ্ববিদ্যালয়ের কৃষি–বিষয়ক পিএইচডি গবেষক সবুর তালুকদারের সঙ্গে কথা বলে জানা গেল, এ উপায়গুলো খুব সহজেই আমাদের দেশে ব্যবহার করা যেতে পারে। দেশীয় প্রযুক্তি ব্যবহার করে খুব কম খরচেই তা করা সম্ভব। শুধু প্রয়োজন মনমানসিকতার পরিবর্তন আর নিজস্ব কিছু প্রয়োজনীয় উদ্যোগ, আর এ ক্ষেত্রে হাইড্রোফোনিক ব্যবস্থার ওপর জোর দেওয়া যেতে পারে।অন্যদিকে আমাদের মাটির উর্বরতার কারণেও খুব কম সময়ে আমরা অর্থনৈতিকভাবে লাভবান হতে পারি। এবার চোখ ফেরানো যাক আমাদের দেশের ঢাকা, চট্টগ্রাম, খুলনা, রাজশাহী, সিলেটসহ বড় বড় শহরের অফিস ও বাণিজ্যিক ভবনগুলোর দিকে। কম করে হলেও এসব জায়গায় বাণিজ্যিক ভবনের উচ্চতা ছয়তলার কম নয়। এগুলোর রয়েছে সুবিশাল ছাদ, পার্কিং ব্যবস্থাপনা ও বিস্তর কাচ দিয়ে ঘেরা বহিঃআচ্ছাদন, যেখানে বেশির ভাগ স্থাপনার প্রায় ৬০ শতাংশের বেশিই আচ্ছাদিত, প্রায় ১০-১৫ শতাংশ মাটি বা সবুজ অংশ। অনেক ভবনে সবুজের পরিমাণ এর থেকেও কম, যে কারণে ভবনের ভেতরে বিশুদ্ধ বাতাস প্রবাহের বড়ই অভাব। এমতাবস্থায় শহরের সবুজের পরিমাণও স্বাভাবিকের তুলনায় অনেক কম। আমরা যদি স্বেচ্ছায় স্থপতি, প্রকৌশলী ও কৃষিবিদের সাহায্য নিয়ে অন্তত নিজেদের প্রতিষ্ঠানে অভ্যন্তরীণ আরবান ফার্মিংয়ের কাজ শুরু করে দিতে পারি, তাহলে অচিরেই আমাদের বসবাসের অনুপযোগী শহরকেও পৃথিবীর বুকে সব থেকে স্বাস্থ্যসম্মত বসবাসের উপযোগী সবুজ কেন্দ্র হিসেবে গড়ে তুলতে পারব।আমাদের স্থপতিরা যেকোনো নকশা প্রণয়নে প্রয়োজনবোধে কৃষিবিদের নিয়ে (যাঁরা বিশেষ প্রক্রিয়ায় অভ্যন্তরীণ খাদ্য কিংবা সবুজ উৎপাদনে বিশেষভাবে অভিজ্ঞ) টিম গঠন করতে পারেন। সেই সঙ্গে নতুন ও পুরোনো স্থাপনার ক্ষেত্রে বর্তমানের ইমারত নির্মাণ বিধিমালায়ও বিশেষ একটি অনুচ্ছেদ সংযোগ করা যেতে পারে—এসব ক্ষেত্রে স্থাপনার কাঠামো, সময় ও ধরন হিসাব করে যেখানে অভ্যন্তরীণ ফ্লোর এরিয়া রেশিওতে কতটুকু কৃষি উৎপাদন কিংবা সবুজের সমারোহ সম্ভব, সেটি উল্লেখপূর্বক তার উপযোগিতা সুনির্দিষ্টভাবে উল্লেখ থাকবে। তবে অবশ্যই খেয়াল রাখতে হবে, নকশা অনুমোদনের ক্ষেত্রে যেন কোনো ধরনের অসদুপায় অবলম্বন করা না হয় এবং নির্মাণাধীন স্থাপনাতে সঠিক মনিটরিং থাকতে হবে।শহরের প্রায় ৮০ শতাংশ মানুষ বাসা কিংবা অফিসে সময় কাটাতে একপ্রকার বাধ্য হন। শরীর ও মনের ওপর এর প্রভাব তাঁদের কর্মক্ষমতা অনেকাংশে কমিয়ে দেয়। তা ছাড়া, বাণিজ্যিক ভবন ও অফিসগুলোতে মাত্রাতিরিক্ত কার্বন ডাই-অক্সাইডের উপস্থিতির ভয়াবহ প্রভাব পড়ছে। তাই আমরা যদি বাণিজ্যিক অফিস ভবনগুলোতে সাধারণ নিয়মে অথবা হাইড্রোফোনিক উপায়ে সবজি চাষ করতে পারি, সেটা আমাদের জন্য অত্যন্ত লাভজনক হবে, অর্থনৈতিক ও স্বাস্থ্যগত দিক বিবেচনায়। আর এমন মনোভাব ও ইচ্ছাশক্তিই হয়তো বদলে দেবে আমাদের শহরগুলোকে দূষিত এবং অস্বাস্থ্যকর নগরীর দায়ভার থেকে।সজল চৌধুরী: সহকারী অধ্যাপক, স্থাপত্য বিভাগ, চট্টগ্রাম প্রকৌশল ও প্রযুক্তি বিশ্ববিদ্যালয়।sajal_c@yahoo.comইহাতে মন্তব্য প্রদান বন্ধ রয়েছে
105		পরীমনি একটা দারুণ কাজ করেছেন। তিনি বিএফডিসির সহশিল্পীদের জন্য ঈদের দিন একটা গরু কোরবানি দিয়েছেন। সেটা সম্পন্ন হয়েছে এফডিসি চত্বরেই। বাংলাদেশে চলচ্চিত্রের নতুন নায়িকা পরীমনি আরও অনেকের মতো প্রথম আলোর বিনোদন পাতায় মনজুর কাদেরের লেখা খবরটা পড়েছিলেন। তথাকথিত এক্সট্রা, যাঁদের এখন বলা হয় সহশিল্পী, যাঁরা দিনভিত্তিক চুক্তিতে কাজ করেন সিনেমায়, তাঁরা এখন বেকার। কারণ, বিএফডিসিতে কাজ কমে গেছে। তাঁদের জীবনে তাই ঈদের আনন্দ নেই। প্রয়াত অভিনেতা সালমান শাহ বা রাজীব এই শিল্পীদের খোঁজখবর রাখতেন, এখন কেউ আর রাখেটাখে না। পরীমনি আপনার-আমার মতো খবরটা পড়েছেন, কিন্তু তিনি আমার মতো ‘মনজুর কাদের, দারুণ লিখেছ’ বলেই দায়িত্ব শেষ করেননি। তিনি গরু কিনে বিএফডিসিতে ঈদের দিন গিয়ে সেই গরু কোরবানি দিয়ে তার মাংস সহশিল্পী ও কলাকুশলীদের মধ্যে বিতরণ করেছেন। তাঁর এই সুন্দর উদ্যোগের প্রশংসা করতেই হবে।জানি, এর সমালোচনাও হবে। এক দিন একটা গরু দিলেই ওই শিল্পীদের দুঃখ ঘুচবে না। ওই শিল্পীরা এক দিন মাংস চান না, তাঁরা কাজ চান। বাংলাদেশের ছবিকে বাঁচাতে হবে। বিএফডিসির স্বর্ণযুগ ফিরিয়ে আনতে হবে। তাহলে হলমালিক, শ্রমিক, চলচ্চিত্রশিল্পের সঙ্গে জড়িত হাজার হাজার পরিবার বাঁচবে। সে প্রসঙ্গ ভিন্ন।কিন্তু মানুষের সুন্দর ব্যবহার, সুন্দর মনোভাব প্রদর্শনেরও মূল্য আছে। সামান্য উদ্যোগে একজনের মুখে এক মুহূর্তের জন্য হাসি ফোটানোও খারাপ নয়। প্রথম আলোর নামে একটা চর আছে, কুড়িগ্রামে, ব্রহ্মপুত্র নদে। ওই চরে প্রথম আলোর কর্মীরা বন্যার সময় ত্রাণ নিয়ে হাজির হয়েছিলেন বলে এই নামকরণ। পরে ওখানে প্রথম আলো ট্রাস্ট স্কুল করে দিয়েছে। ওই চরে প্রথম আলো ঈদে গরু কোরবানি দিত। এর কারণ ওই গ্রামের শিশুরা সারা বছর একবারই মাংস খেতে পায়। এই আনন্দের উপলক্ষ থেকে ওদের বঞ্চিত করা ঠিক নয়। কাজেই প্রথম আলোর প্রতিনিধি সফি খান আমাদের লিখতেন, একটা গরু কি কোরবানি দেওয়া যায়? সেই উদ্যোগ নেওয়া হতো। যারা অতিরিক্ত খেয়ে হৃদ্রোগ, কোলস্টেরল, রক্তচাপ, ডায়াবেটিসে ভুগি, তাদের কথা আলাদা। কিন্তু যাঁরা একবেলা-দুবেলার খাবার কষ্ট করে জোগাড় করেন, তাঁদের জন্য মাংস একটা উত্তম খাদ্য, শরীরে আমিষ ও নানা ধরনের প্রয়োজনীয় উপাদান জোগায়। তবে ওই কথাটা নিশ্চয়ই আমরা মানি যে এক দিন গরু দান না করে চরগুলোতেও অভাব কমিয়ে আনাই সবচেয়ে ভালো কাজ। সেই কাজও হচ্ছে। সংবাদমাধ্যমের ব্যাপক প্রচারণার পরে দেশের মঙ্গাপীড়িত এলাকায় সরকার, এনজিও ব্যাপক কার্যক্রম হাতে নিয়েছে। দেশেরও অর্থনীতি চাঙা হয়েছে। যোগাযোগব্যবস্থার উন্নতি হয়েছে। চরের মানুষের হাতেও মোবাইল ফোন গেছে। মানুষ কাজের সন্ধানে গ্রামের বাইরে, জেলার বাইরে, দেশের বাইরে যায়। বিকল্প ফসল উৎপাদিত হচ্ছে। মঙ্গা এখন নেই বললেই চলে। এ বছরও সরকার ৫০ লাখ পরিবারকে ১০ টাকা কেজি দরে চাল দেওয়ার ব্যবস্থা করেছে। এখন আর প্রথম আলো চরে গরু কোরবানি দিতে যেতে হয় না।ভারতের স্বরাষ্ট্রমন্ত্রী বছর দুয়েক আগে ঘোষণা দিয়েছিলেন, বাংলাদেশে গরু ঢুকতে দেবেন না। তাতে বাংলাদেশে গরুর দাম বেড়ে যাবে। বাংলাদেশিরা গরু খাওয়া ভুলে যাবে। শুনে আমি হেসেছিলাম। প্রথম আলোয় ‘অরণ্যে রোদন’ লিখেছিলাম, দামের ভয়ে কোনো কিছু খাওয়া বা করা ছেড়ে দেবে, বাংলাদেশিরা সেই পাত্র নয়। যা হবে, তা হলো বাংলাদেশে কৃষকেরা গরুর খামার গড়ে তুলবেন, দুই বছরের মধ্যেই বাংলাদেশ গরুতে স্বয়ংসম্পূর্ণ হবে। ঠিক তাই হয়েছে। এবার ঈদের আগেই খবর বেরিয়েছে, যত গরু দরকার এই ঈদে, সে চাহিদা বাংলাদেশের গরু দিয়েই মেটানো যাবে। গেছে। কম ভারতীয় গরুই এবার ঢুকেছে দেশে।ভারতীয় গরু বাংলাদেশে না ঢুকলে বহু সমস্যার সমাধান হবে। সীমান্তে গুলি প্রায় শূন্যের কোঠায় নেমে আসবে। তাতে দুই দেশের সম্পর্কের উন্নতি হবে বাস্তব ক্ষেত্রে। বাংলাদেশ স্বয়ংসম্পূর্ণ হয়েই গেছে গরু উৎপাদনে। এটা আমাদের অর্থনীতিকে চাঙা করবে, কৃষকদের ঘরে সচ্ছলতা আনবে। কাজেই সরকার এখনই ঘোষণা দিতে পারে, গরু উৎপাদন করুন, ভারতীয় গরু সামনের ঈদে আর ঢুকতে দেওয়া হবে না।আর আছে বাংলাদেশের চলচ্চিত্রের দীনতা। বহু বছর প্রোটেকশন দিয়ে তো লাভ হলো না। এখন একধরনের বিনিময় শুরু হয়েছে। তাতেও লাভের কোনো লক্ষণ নেই। কাউকে দোষ দেব না। আমাদেরই দোষ। আমরা ভালো ছবি বানাতে পারিনি এবং এখন আমাদের টেলিভিশনের অনুষ্ঠানও আর কেউ দেখেটেখে না। ভারতীয় বাংলা ও হিন্দি সিরিয়াল দেখে বাংলাদেশের মানুষেরা। পাখি পোশাকের জন্য আত্মহত্যা করে, কিরণমালা দেখার জন্য গ্রামে মারামারি হয়। ধরিত্রী, তুমি দ্বিধা হও, আমি মুখ লুকাইয়া বাঁচি।এবার ঈদে আমার লেখা একটা নাটক বিটিভিতে বুধবারে প্রচারিত হলো। আসাদুজ্জামান নূর, সুবর্ণা মুস্তাফা অভিনয় করেছেন। নাম মাটির প্রদীপ। সুবর্ণা মুস্তাফা অভিনয় করবেন, আমার জানা ছিল না। চরিত্রটা আসাদুজ্জামান নূরকেন্দ্রিক। আগে জানলে সুবর্ণা মুস্তাফাকেও অনেকটা জায়গা দেওয়া যেত। কিন্তু নাটকটা দেখতে গিয়ে আমার মনে নানা পুরোনো স্মৃতি এসে ঝড় তুলল। বিটিভির নাটক। বিটিভির স্টুডিওতে ঘরবাড়ি, হাসপাতাল বানিয়ে নির্মিত নাটক। সে সবের কৃত্রিমতা চোখে পড়ে। তারপরও শুধু ভালো অভিনয় দিয়ে আসাদুজ্জামান নূর আর সুবর্ণা মুস্তাফা নাটকটাকে দাঁড় করিয়ে দিলেন। আমার ফেসবুকে বার্তা এসেছে, শেষ ১০ মিনিট পুরো ঘরের সবাই কেঁদেছি। পুরো ঘরের সবাই মানে? সেই সব দিনের কথা মনে পড়ল। যখন আমরা পরিবারের সবাই বসে একসঙ্গে বিটিভিতে ঈদের নাটক দেখতাম। আমার প্রেম-ভালোবাসাহীন সাদাসিধে নাটকটা পরিবারের সবাই মিলে দেখেছেন কেউ কেউ। এবার ঈদে বিটিভির চেষ্টা ছিল নতুন কিছু করার। আফজাল হোসেনকে দিয়ে নাটক বানানো হয়েছে। বিটিভি প্রযোজিত নাটক বাইরের পরিচালক নির্মাণ করে দিয়েছেন।যা করার বোধ হয় বিটিভিকেই করতে হবে। ভালো নাটক, ভালো অনুষ্ঠান, ভালো প্রামাণ্যচিত্র, ভালো আলোচনা। তথ্যমন্ত্রী কি ব্যাপারটায় নজর দেবেন? বাংলাদেশের মানুষ চাইলে পারে না এমন কিছু নেই। বাংলাদেশের মেয়েরা ভারতের মেয়েদের ফুটবলে ৪-০ গোলে হারিয়েছে। বাংলাদেশের কৃষকেরা দেশটাকে খাদ্যে, মাছে, ফলে স্বয়ংসম্পূর্ণ করে দিয়েছেন। বাংলাদেশের নির্মাতা, শিল্পী, কলাকুশলীরা টেলিভিশন অনুষ্ঠানও ভালো বানাতে পারবেন। শুধু মুনাফার কাছে আমরা পরাজিত হচ্ছি। আবুল হায়াত দুঃখ করে বলেছেন, নাটক চলে গেছে বেনিয়াদের হাতে। এত চ্যানেলেরও আসলে দরকার ছিল না। সেই জায়গায় পথিকৃতের ভূমিকা পালন করুক বিটিভি। সরকার ব্যাপারটিকে গুরুত্বের সঙ্গে নিক।একই কথা চলচ্চিত্রের ব্যাপারেও। আসলে দরকার ভালো চলচ্চিত্র, যে চলচ্চিত্র দর্শক টানবে হলে। ভালো চলচ্চিত্র সমাজকে পরিশুদ্ধ করতে পারে। এবার ঈদে বসে বসে একটা সাদা-কালো সিনেমা দেখছিলাম, হারানো মানিক বোধ হয় নাম। ববিতা, বুলবুল আহমেদ আর আলমগীর অভিনয় করেছেন ছবিটাতে। পরিচ্ছন্ন গল্প, আর গল্পটাকে ঠিকভাবে বলার চেষ্টা। আমার বেশ ভালো লাগল। আমাদের সেই সব গল্পওয়ালা ছবি বানানোর চেষ্টা কি করা উচিত না? যে ছবি সুপার হিট হবে। আমি কিন্তু বেদের মেয়ে জোছনারও পক্ষে। কারণ আমাদের কৃষিজীবী, শ্রমজীবী মানুষেরও বিনোদনের অধিকার আছে। তাঁদের যা ভালো লাগে, রুচি ও শ্লীলতা বজায় রেখে তা নির্মাণ করতে পারলে মহৎ কাজই করা হবে।পরিশেষে ধন্যবাদ দিতে হবে সরকার আর আইনশৃঙ্খলা রক্ষাকারী বাহিনীকে। এবারের ঈদে ওই বিপথগামী উগ্রবাদীরা কিছু করতে পারেনি, শান্তিতে ঈদ করেছি আমরা। তবে শান্তিনগরের রাস্তায় লাল নদী বইতে দেখে মনে হচ্ছে, এই কাজটা কি এতই কঠিন? আমাদের প্রকৌশলীরা কি শান্তিনগরের জলাবদ্ধতা দূর করতে পারবেনই না? একটা উদ্যোগ কি নেবেন, মাননীয় সরকার বাহাদুর?আরেকটা কথা। পৃথিবীর খুব কম দেশেই নিজের বাড়ির সামনের রাস্তায় কোরবানি হয়। এটা আরব দেশগুলোতে হয় না, পশ্চিমা দেশগুলোতেও হয় না। আমরা মধ্য আয়ের দেশ হচ্ছি, নাগরিক ভব্যতা আমাদের অর্জন করতে হবে। নির্ধারিত স্থানে কোরবানির ব্যবস্থা সিটি করপোরেশনগুলোকে করতে পারতে হবে। আর আমাদের, মানে নাগরিকদের, তা মেনে নিতে হবে।সবাই সুন্দরভাবে ঈদ শেষে কর্মস্থলে ফিরে আসুন। সবার প্রতিটা দিন ভালো যাক।আনিসুল হক: সাহিত্যিক ও সাংবাদিক।ইহাতে মন্তব্য প্রদান বন্ধ রয়েছে
106		হানিফ এন্টারপ্রাইজের কাউন্টারে অপেক্ষমাণ যাত্রীদের জন্য রাখা প্লাস্টিকের চেয়ারগুলোর একটায় বসে আছেন আবছার আলী। তাঁর কপাল থেকে শুরু করে মাথার মাঝ বরাবর চকচকে টাক; দেহের গড়ন ও চেহারা বেশ গাট্টাগোট্টা। সঘন মোটা ভুরুর নিচে চোখ দুটো জ্বলজ্বল করছে; তিন-চার দিনের খোঁচা-খোঁচা দাড়ি-গোঁফের থুতনির অংশটায় সাদা ছোপ ধরেছে।কাউন্টারের অন্য সব চেয়ার ফাঁকা; একজন যাত্রীও নেই। ঈদুল আজহার আগের দিন; উত্তরবঙ্গের জেলা শহর জয়পুরহাট থেকে ঢাকার দিকে কে আসবে? বরং উল্টো দিকেই ছুটছে সবাই; লাখ লাখ মানুষ ঢাকা ছেড়ে বেরিয়ে পড়েছে নিজ নিজ ‘বাড়ি’র উদ্দেশে। পথে পথে জটিল যানজটের ঘোঁট লেগে গেছে।কিন্তু উল্টো পথে যাবেন বলে জয়পুরহাট শহরে হানিফ এন্টারপ্রাইজের কাউন্টারে বসে আছেন ৪০ বছর বয়সী আবছার আলী, যিনি ১৭ বছর ধরে দূরপাল্লার যাত্রীবাহী বাস চালাচ্ছেন। ঠিক আগের দিনই তিনি যাত্রীসমেত ঢাকা থেকে জয়পুরহাট ফিরেছেন। পরদিন দুপুর না হতেই আবার এসে বসে আছেন কাউন্টারে: যদি বাই-চান্স একটা ‘ট্রিপ’ পাওয়া যায়। তাঁর সঙ্গে আমার গল্প করার সুযোগ হলো।‘এক ট্রিপ মানে কী?’ আমি জানতে চাইলে তিনি আমাকে বুঝিয়ে দিলেন, জয়পুরহাট থেকে যাত্রী নিয়ে ঢাকা কিংবা চট্টগ্রাম যাওয়া, সেখানে ওই যাত্রীদের নামিয়ে দিয়ে নতুন যাত্রীদের নিয়ে ফিরে আসা—এই হলো এক ট্রিপ। কপাল ভালো হলে স্বাভাবিক সময়ে ঢাকায় এক ট্রিপ দিতে লাগে মোটমাট ১৬ থেকে ১৮ ঘণ্টা; চট্টগ্রাম ৩০ থেকে ৩২ ঘণ্টা। রাত-দিনের বাছবিচার নেই; যাত্রী নামিয়ে দেওয়ার সঙ্গে সঙ্গে উঠে পড়ে নতুন যাত্রীরা, তাদের নিয়ে আবার ছুটে চলো ফিরতি পথে।‘আপনি একসঙ্গে কয় ট্রিপ গাড়ি চালান?’‘দুই ট্রিপ। কিন্তু সব সময় তো পাওয়া যায় না। এই যেমন, আজকা মনে হোচ্চে কপালত্ নাই।’‘একসঙ্গে দুই ট্রিপ, মানে, যাওয়া, ফিরে আসা, আবার গিয়ে আবার ফিরে আসা?’‘হয় হয়।’‘টানা ৩৬ ঘণ্টা?’‘হয়। আর যদি চিটাগাঙের ট্রিপ হয়, তালে কমসে-কম ৬০-৬২ ঘণ্টা।’‘বলেন কী? রেস্ট নেন না?’‘কিসের রেস্ট? চা খাওয়ারও টাইম নাই। যাত্রী নামিচ্ছে নামিচ্ছে, ব্যাবাকের নামা শ্যাষও হয়নি, এরই মধ্যে লতুন যাত্রী উঠিচ্ছে। আবার ছোটো রে!’‘রাতে, বাস চালাতে চালাতে ঘুম চলে আসে না?’‘তখন পান মারা লাগবে!’‘মানে?’‘হাকিমপুরি জর্দা দিয়ে পান মারা লাগবে। আর বোতলে বোতলে খালি পানি দিবেন আমাক্। আর কেচ্ছু লাগবে না।’‘কখনো অ্যাকসিডেন্ট করেননি?’‘এই ১৭ বছরের মধ্যে একবার খালি এডা ছাগল মরিছে আমার গাড়ির তলে পড়ে।’‘অন্য ড্রাইভাররা কি রাত জাগার জন্য কিছু খায়-টায়?’‘জানি না, ভাই। কওয়া পারি না কে কী খায় না খায়।’‘আপনার কানে কিছু আসে না?’‘না রে ভাই, আমি বিড়ি-সিগারেটও খাই না। যারা খায়-টায় তারা আমাক ডাকেও না, আমি যাইও না।’এক ট্রিপের মজুরি এক হাজার টাকা, আবছার আমাকে জানালেন। মাসে গড়ে ১৫-১৬ ট্রিপ চালান তিনি। জয়পুরহাট সদর উপজেলার আমদই ইউনিয়নের এক গ্রামে নিজের ভিটাবাড়িতে থাকেন স্ত্রী-সন্তানদের নিয়ে। বড় ছেলের বয়স ২১; ইন্টারমিডিয়েট পরীক্ষা দেওয়ার আগে সে ঢাকা চলে গেছে; একটা গার্মেন্ট কারখানায় চাকরি পেয়েছে। আর দুটি ছেলেমেয়ে ছোট, একটার বয়স সাত, অন্যটার ছয়। ওরা বিদ্যালয়ে যায়।আবছারের বাবা ছিলেন ছোট কৃষক। তিনি মারা গেলে আবছার দেড় বিঘা জমি ভাগে পেয়েছেন। তারপর নিজে কিনেছেন এক বিঘা। এখন তিনি আড়াই বিঘা ফসলি জমির মালিক।‘জমির মালিক, নিজের বাড়িতেই থাকেন, মাসিক রোজগার তো কমপক্ষে ১৫ হাজার টাকা, বাচ্চারাও ছোট ছোট...আপনার তো মেলা টাকা জমার কথা!’ হালকা সুরে বললাম আমি, ‘তাহলে গতকালই এক ট্রিপ গাড়ি চালিয়ে আজকে আবার, ঈদের ঠিক আগের রাতেই কেন...?’আবছারও হেসেই বললেন, ‘হয় হয়, আমার তো ট্যাকার শ্যাষ নাই! বিরাট বড়লোক আমি!’‘অভাব তো নাই, নাকি?’আবছার বললেন, তাঁর প্রথম স্ত্রীর ক্যানসার হয়েছিল। তিনি ভালো চিকিৎসার ব্যবস্থা করতে পারেননি, বেচারি প্রায় বিনা চিকিৎসায় মারা গেছে। ‘ট্যাকা-পয়সা লাগে, দরকার লাগে।’ বেশ দরকারি ভঙ্গিতে বলেন আবছার।আমি তাঁকে জিজ্ঞাসা করি, ‘কুরবানি কী দিচ্ছেন?’‘গরুত্ ভাগ।’‘কত টাকা?’‘সাত হাজার। ছয়জনে ভাগে ৪২ হাজার ট্যাকা দিয়ে এডা গরু কিনিছি।’‘কিন্তু আপনি তো এসেছেন আবার এক ট্রিপ ঢাকা যাবেন বলে। আজ রাতে যদি যাত্রী নিয়ে ঢাকা যান, তাহলে কাল ঈদের জামাত, তারপর কুরবানির কী হবে?’‘ট্রিপ হোবে না। এখন বাড়িত যামো।’‘বাস চালানো শুরু করার আগে আপনি অন্য কিছু করতেন?’‘রাজমিস্ত্রি আছিলাম।’‘ছেড়ে দিয়েছেন কেন?’‘মহাজন-লেবারগেরে সাথে গ্যাঞ্জাম ভালো লাগিচ্ছেলো না।’এই সময় কাউন্টারের ডেস্কে বসা প্রৌঢ় লোকটা মোবাইল ফোনে কাকে যেন বলে, ‘হিলিত থ্যাকে গাড়ি ছ্যাড়ে দিছে। না, ঢাকার দিকে বেজায় জাম...।’আমি আবছারকে জিজ্ঞাসা করি, তাঁর কোনো দুঃখ আছে কি না। তিনি বলেন, ‘সব দুঃখের কথা কওয়া যায় না।’‘প্রথম বউকে খুব মনে পড়ে?’আবছার কিছু বলেন না। আমার চোখের ওপর থেকে চোখ সরিয়ে নিয়ে রাস্তার দিকে তাকান। রাস্তায় আসন্ন ঈদ উৎসবের ভিড়, ভাদ্রের ভ্যাপসা গরম; ওপরে আকাশ বাষ্পরুদ্ধ।মশিউল আলম: সাংবাদিক ও সাহিত্যিক।mashiul.alam@gmail.comইহাতে মন্তব্য প্রদান বন্ধ রয়েছে
107		‘কিশোরীদের জন্য বিনিয়োগ, আগামী প্রজন্মের সুরক্ষা’। এটা ছিল চলতি বছরের বিশ্ব জনসংখ্যা দিবসের প্রতিপাদ্য। গত ১১ জুলাই বিশ্বব্যাপী দিবসটি পালিত হয়েছে। বাংলাদেশেও দিবসটি উপলক্ষে সরকারি–বেসরকারি নানা কর্মসূচি হাতে নেওয়া হয়েছিল। এসব কর্মসূচির মধ্যে ছিল সভা ও সেমিনার। এসব সভা ও সেমিনারে কিশোরীদের উন্নয়নের জন্য নানা উদ্যোগ নেওয়ার কথা বলা হয়। তাদের জন্য বিনিয়োগ করার কথা বলা হয়। বলা হয়, কিশোর-কিশোরীদের পরিবার পরিকল্পনা ও প্রজননস্বাস্থ্য বিষয়ে সচেতনতা ও দক্ষতা বৃদ্ধির জন্য প্রয়োজনীয় শিক্ষা নিশ্চিতে পর্যাপ্ত বিনিয়োগ করতে হবে এবং এই বিনিয়োগের সুফল যেন তারা পায়, সেদিকে বিশেষ দৃষ্টি দিতে হবে।সভা-সেমিনারে বলা এসব কথার কোনোটিই বাগাড়ম্বর নয়। প্রতিটি কথা একেবারে সত্য। কিন্তু আমাদের দেশের কিশোরীদের প্রকৃত অবস্থা কী?দেশের অনেক মেয়েরই কৈশোর বয়সে না পৌঁছাতেই বিয়ে হয়ে যাচ্ছে। শুধু তা-ই নয়, তারা খুব অল্প বয়সে মা হচ্ছে। বাংলাদেশ জাতীয় কন্যাশিশু অ্যাডভোকেসি ফোরামের এক গবেষণায় দেখা গেছে, বাংলাদেশে এক-তৃতীয়াংশ কন্যাশিশুর ১৫ বছরের আগে এবং দুই-তৃতীয়াংশ কন্যাশিশুর ১৮ বছরের আগেই বিয়ে হয়। গ্রামে এ হার ৭১ শতাংশ এবং শহরে ৫৪ শতাংশ। ২০১৪ সালে এ গবেষণা করা হয়।বাংলাদেশ পরিসংখ্যান ব্যুরোর (বিবিএস) জরিপ বলছে, কিশোরীদের ৪৯ শতাংশের বিয়ে হয় ১৮ বছরের আগে। অল্প বয়সে বিয়ের ফলে একটি কিশোরী অল্প বয়সে মা হচ্ছে। অথচ তার শরীর কোনোভাবেই গর্ভধারণ বা মা হওয়ার জন্য প্রস্তুত নয়। আগামী প্রজন্মের সুস্থভাবে বেড়ে ওঠা এবং সুনাগরিক হিসেবে গড়ে উঠতে বাল্যবিবাহ একটি বড় বাধা। একটি কিশোরী যখন সন্তানের মা হয়, তখন সে মারাত্মক অসুবিধায় পড়ে। সে যেখানে নিজেকে সামলাতে পারে না, সেখানে কী করে একটি শিশুকে সে লালন পালন করবে। এর কিছুই তো সে জানে না। ফলে শিশুটিও নানা অসুবিধায় ভোগে। সে ঠিকভাবে বেড়ে ওঠে না। নানা রোগব্যাধিতে আক্রান্ত হয়, অপুষ্টিতে ভোগে।বাল্যবিবাহের কারণে কিশোরীরা পড়ালেখা থেকে ঝরে পড়ে। বাংলাদেশ শিক্ষাতথ্য ও পরিসংখ্যান ব্যুরোর (ব্যানবেইস) ২০১৪ সালের এক জরিপে দেখা গেছে, প্রাথমিক শিক্ষায় মেয়েদের অন্তর্ভুক্তি প্রায় শতভাগ এবং মাধ্যমিক শিক্ষায় মেয়েদের অংশগ্রহণও আশাব্যঞ্জক, প্রায় ৬৯ শতাংশ। তবে ঝরে পড়ার হার এখনো অনেক বেশি, ৪৭ শতাংশ। এতে স্পষ্ট হয়যে অধিকাংশ মেয়ে মাধ্যমিক শিক্ষা সম্পন্ন করতে পারছে না। মাধ্যমিক পর্যায়ের শিক্ষায় ঝরে পড়ার উচ্চ হারের নেপথ্যে একটি বড় কারণ হচ্ছে বাল্যবিবাহ।এ তো গেল কিশোরীদের অল্প বয়সের বিয়ের কথা। এ ছাড়া তারা নানা শারীরিক ও মানসিক নির্যাতনের শিকার হচ্ছে। তাদের উত্ত্যক্ত করা হচ্ছে, যৌন নিপীড়ন করা হচ্ছে, ধর্ষণ করা হচ্ছে; এমনকি খুনও করা হচ্ছে।এই তো সেদিনের কথা, বখাটের ছুরিকাঘাতে খুন হলো রাজধানীর উইলস লিটল ফ্লাওয়ার স্কুলের অষ্টম শ্রেণির ছাত্রী সুরাইয়া আক্তার রিসা। তারও আগে থেকে ওই বখাটে রিসাকে মোবাইল ফোনে উত্ত৵ক্ত করে আসছিল। রিসার মতো আরেক কিশোরী কণিকা ঘোষ একইভাবে বখাটের ধারালো অস্ত্রের কোপে প্রাণ হারায়। গত মে মাসে চাঁদপুরের ফরিদগঞ্জে এ ঘটনা ঘটে। এ রকম আরও অনেক উদাহরণ দেওয়া যাবে।কিশোরীরা সবচেয়ে বেশি নির্যাতনের শিকার হয় পরিবারে। জাতিসংঘ শিশু তহবিল (ইউনিসেফ) বলেছে, দক্ষিণ এশিয়ায় কিশোরী নির্যাতনের হার সবচেয়ে বেশি বাংলাদেশে। এখানে প্রায় প্রতি দুজনের একজন (৪৭ শতাংশ) বিবাহিত কিশোরী (১৫ থেকে ১৯ বছর) স্বামী বা সঙ্গীর হাতে নির্যাতনের শিকার হয়। কোনো কোনো ক্ষেত্রে নিকটাত্মীয়; বিশেষ করে মামা, চাচা কিংবা ভাইয়ের হাতে নির্যাতন, এমনকি যৌন নিপীড়নেরও শিকার হচ্ছে কিশোরীরা। এ ঘটনাগুলোয় আইনের আশ্রয় নেওয়া হয় না বলে বেশির ভাগ ক্ষেত্রেই এসব নিপীড়নের ঘটনা প্রকাশ পায় না।পাঠক বলুন, কিশোরীদের এই পরিস্থিতিকে আপনি কী বলে অভিহিত করবেন? এরপরও বলবেন, তারা ভালো আছে?তাহলে করণীয় কী? আজকের কিশোরীরাই আগামী দিনের মা। তারাই মা হিসেবে জন্ম দেবে ভবিষ্যতের কান্ডারিদের। তাই পারিবারিক, সামাজিক ও রাষ্ট্রীয় পর্যায়ে কিশোরীদের উন্নয়ন না হলে দেশের উন্নয়ন নিশ্চিত করা যাবে না। তাই জাতীয় উন্নয়নের স্বার্থে আজকের কিশোরীদের জন্য আমাদের বিনিয়োগ করা প্রয়োজন।কিশোরীদের উন্নয়নে সরকারের অনেক কর্মসূচি চালু আছে। বেসরকারি সংস্থাগুলোও প্রজননস্বাস্থ্যের উন্নতিসহ কিশোরীদের বিভিন্ন ক্ষেত্রের উন্নয়নের জন্য কাজ করছে। কিন্তু দেশের সব কিশোরী এসব কর্মসূচির আওতায় নেই। সে জন্য সরকারকে আরও ব্যাপকভিত্তিক কার্যক্রম হাতে নিতে হবে। আরও অনেক বেশি বিনিয়োগ করতে হবে। তবে কিশোরীদের জন্য বিনিয়োগের প্রথম দায়িত্বটি পরিবারকে নিতে হবে। দেশের প্রতিটি পরিবারকে তার কিশোরী সদস্যের প্রতি বেশি খেয়াল রাখতে হবে।তার শিক্ষার ব্যবস্থা প্রথমে পরিবারই করবে। তার যাতে বাল্যবিবাহ না হয়, সেটা নিশ্চিত করবে পরিবার। তার সুস্বাস্থ্য নিশ্চিত করতে হবে। তার নিরাপত্তার দিকটিও পরিবারকে দেখতে হবে। নিজ ঘরেই তারা যাতে কোনো ধরনের নির্যাতনের বা যৌন হয়রানির শিকার না হয়, সে জন্য পরিবারকে সচেতন হতে হবে।বাংলাদেশ সরকার ২০২১ সালের মধ্যে মধ্য আয়ের দেশে পরিণত হতে চায়। মধ্য আয়ের দেশে পরিণত হওয়ার জন্য প্রয়োজন একটি শক্তিশালী ও সুস্থ শ্রমশক্তি, যেখানে নারী ও পুরুষ উভয়েই থাকবে। তাই এ দেশের মেয়েদের অবশ্যই সংশ্লিষ্ট শিক্ষাও প্রশিক্ষণ দিতে হবে, যাতে তারা প্রয়োজনীয় দক্ষতা অর্জন করতে পারে। কিশোরীদের উন্নয়ন ছাড়া দেশ কখনো প্রকৃত মধ্য আয়ের দেশে পরিণত হতে পারবে?কাজেই আসুন, কিশোরীদের উন্নয়নে আমরা তাদের জন্য আরও অনেক বেশি বিনিয়োগ করি। এই বিনিয়োগ বৃথা যাবে না, এটা নিশ্চিত।রোকেয়া রহমান: সাংবাদিক।ইহাতে মন্তব্য প্রদান বন্ধ রয়েছে
108		কুষ্টিয়ার ইসলামী বিশ্ববিদ্যালয়ে ১০ দিনের বেশি অনুপস্থিত ও নিরুদ্দেশ শিক্ষার্থীদের একটি খসড়া তালিকা প্রকাশ করেছে বিশ্ববিদ্যালয় কর্তৃপক্ষ। এই তালিকায় ৫৩ শিক্ষার্থী অনুপস্থিত বলে উল্লেখ রয়েছে। ৭ সেপ্টেম্বর বিশ্ববিদ্যালয়ের নিজস্ব ওয়েবসাইটে (www.iu.ac.bd) এসব শিক্ষার্থীর তালিকা প্রকাশ করা হয়। এ তালিকায় ফলিত রসায়ন ও রাসায়নিক প্রযুক্তি বিভাগের ১৮ জন, মার্কেটিং বিভাগের ৫ জন, ফিন্যান্স অ্যান্ড ব্যাংকিং বিভাগের ১৩ জন, ব্যবস্থাপনা বিভাগের ১১ জন ও ফোকলোর স্টাডিজ বিভাগের ৬ জন রয়েছেন।খবরটি রীতিমতো হতচকিত হওয়ার মতো। একটি শিক্ষাপ্রতিষ্ঠানে ৫৩জন শিক্ষার্থী অনুপস্থিত! ইসলামী বিশ্ববিদ্যালয় কর্তৃপক্ষ ধন্যবাদ পেতে পারে। তারাই প্রথম এ রকম একটি পূর্ণাঙ্গ তালিকা প্রকাশ করল। এর আগে বেসরকারি নর্থ সাউথ ইউনিভার্সিটিসহ বেশ কিছু শিক্ষাপ্রতিষ্ঠান তালিকা প্রকাশ করলেও তা ছিল অসম্পূর্ণ। একইভাবে খবরটি আমাদের যারপরনাই উদ্বিগ্ন করে। একটি শিক্ষাপ্রতিষ্ঠানে যদি অর্ধশতাধিক শিক্ষার্থী অনুপস্থিত থাকে, সারা দেশে অনুপস্থিত শিক্ষার্থীর সংখ্যাটি সহজেই অনুমান করা যায়। তবে এই অনুপস্থিত শিক্ষার্থীদের সবাই জঙ্গি হয়ে গেছেন, তা-ও বলা যাবে না। নানা কারণে শিক্ষার্থীরা অনুপস্থিত থাকতে পারেন। অসুস্থতা, দুর্ঘটনা কিংবা পারিবারিক বা আর্থিক সমস্যার কারণে তাঁরা ক্লাসে অনুপস্থিত থাকতে পারেন। একসময় প্রতিদ্বন্দ্বী ছাত্রসংগঠনের মধ্যকার বিরোধের কারণে নেতা-কর্মীরা ক্যাম্পাসে যেতে পারতেন না। গেলেও একপক্ষ অন্যপক্ষকে বিতাড়িত করত। এখন সবকিছু সরকার-সমর্থক ছাত্র সংগঠনটির নিয়ন্ত্রণে। তাদের সঙ্গে সমঝোতা করেই প্রতিদ্বন্দ্বী সংগঠনের নেতা-কর্মীরা শ্রেণিকক্ষে যান। কিন্তু তাঁরা ক্যাম্পাসে থাকতে পারেন না। ক্লাস-পরীক্ষা দিয়েই ক্যাম্পাস ছাড়তে হয়। এটাই চলে আসছে অনেক বছর ধরে। বিএনপি আমলে ছাত্রদলের দখলে, আর আওয়ামী লীগের আমলে ছাত্রলীগের দখলে। প্রধানমন্ত্রী ছাত্রলীগের কর্মীদের পড়াশোনা করতে বলেছেন। পড়াশোনা ও দখলবাজি একসঙ্গে চলতে পারে না। তবে কারণটা খুঁজে বের করা জরুরি। গুলশানের হলি আর্টিজানে জঙ্গি হামলার পরই প্রকাশিত হয় যে, জঙ্গিদের বেশ কয়েকজন ছিলেন বিভিন্ন শিক্ষাপ্রতিষ্ঠানের শিক্ষার্থী। তাঁদের কেউ ছয় মাস, কেউ এক-দুই বছর আগে থেকে অনুপস্থিত রয়েছেন। সরকারি ও বেসরকারি উভয় শ্রেণির শিক্ষাপ্রতিষ্ঠান থেকে ঝরে পড়া শিক্ষার্থীরা জঙ্গিবাদে দীক্ষা নিচ্ছেন। ২০১৩ সালে গণজাগরণ মঞ্চের কর্মী রাজীব হায়দার হত্যার সঙ্গে জড়িত প্রায় সবাই ছিল নর্থ সাউথ বিশ্ববিদ্যালয়ের শিক্ষার্থী। বিভিন্ন শিক্ষাপ্রতিষ্ঠানে নিখোঁজ হওয়া শিক্ষার্থীদের খুঁজে বের করতে সরকার বেশ কিছু পদক্ষেপ নিয়েছে। শিক্ষা মন্ত্রণালয় প্রজ্ঞাপন জারি করেছে। বিশ্ববিদ্যালয় মঞ্জুরি কমিশন (ইউজিসি) তদার​কি জোরদার করেছে। এ ব্যাপারে অভিভাবক ও শিক্ষকদের কাছ থেকেও ইতিবাচক সাড়া পাওয়া যাচ্ছে। কেননা শতকরা ৯৯ ভাগ ক্ষেত্রে অভিভাবকদের না জানিয়েই এই শিক্ষার্থীরা লা পাত্তা হয়ে যান। এটি হলো এক ধরনের নিখোঁজ; যাদের বলা যায় স্বেচ্ছা-নিখোঁজ। কোনো বড় ভাই বা জঙ্গিবাদী সংগঠনের পাল্লায় পড়ে তাঁরা নিখোঁজ হন। কেউ কেউ ফিরেও আসেন। কিন্তু আরেক ধরনের নিখোঁজের ঘটনাও দেশে ঘটছে। সেটি হলো অনিচ্ছার নিখোঁজ বা গুম হওয়া। একজন সুস্থ সবল মানুষ হঠাৎ করেই নিখোঁজ হয়ে যান। একসময় বাম চরমপন্থীদের হাতে মানুষ গুম হওয়ার ঘটনা ঘটত। এখন তাদের তৎপরতা নেই বললেই চলে। তাহলে কারা গুম করছে? সংশ্লিষ্ট পরিবারের অভিযোগ, সাদাপোশাকের লোকজন আইনশৃঙ্খলা রক্ষাকারী বাহিনীর নাম করে তাঁদের তুলে নিয়ে যাচ্ছেন। কিন্তু আইনশৃঙ্খলা রক্ষাকারী বাহিনীর সদস্যরা বলছেন, তাঁরা কিছু জানেন না। অথচ প্রতিবছর আমরা দেখছি এ ধরনের গুম বা নিখোঁজের সংখ্যা বেড়েই চলেছে। সে ক্ষেত্রে সরকারের ওপরই দায়িত্ব বর্তায় নিখোঁজ লোকজনকে খুঁজে বের করা। এই নিখোঁজ ব্যক্তিদের সন্ধানে প্রতিবছর ৩০ আগস্ট পালিত হয় আন্তর্জাতিক গুমবিরোধী দিবস। ‘ইন্টারন্যাশনাল কোয়ালিশন অ্যাগেইনস্ট এনফোর্সড ডিজঅ্যাপিয়ারেন্স’ নামের একটা আন্তর্জাতিক সংস্থার বরাত দিয়ে বিবিসি বলছে, চলতি বছরে জুলাই মাস পর্যন্ত বাংলাদেশে ৫২ জন মানুষ নিখোঁজ বা গুমের শিকার হয়েছেন। তাঁদের মধ্যে ৭ জনের মৃতদেহ পাওয়া গেছে। ৩৩ জনকে পরবর্তী সময়ে পাওয়া গেছে আইনশৃঙ্খলা বাহিনীর হেফাজতে। তবে, ১২ জনের খবর পাওয়া যায়নি। গুম দিবস উপলক্ষে গত ২৭ আগস্ট মৌলিক অধিকার সুরক্ষা কমিটি আয়োজিত সেমিনারে সুপ্রিম কোর্টের আইনজীবী শাহদীন মালিক বলেছেন, গুম প্রতিরোধে বিশেষ আইন তৈরি করতে হবে। সরকার ও রাষ্ট্রকে নিশ্চিত করতে হবে, যারা বেআইনি কাজ করছে, আইনশৃঙ্খলা বাহিনী আইন মেনে তার প্রতিরোধ করবে।  শাহদীন মালিক বলেন, ‘বঙ্গবন্ধুর হত্যার বিচার রুখতে ইনডেমনিটি অধ্যাদেশের পর ২০০৩ সালে তথাকথিত যৌথ বাহিনীর অভিযানের দায়মুক্তি দিতে দায়মুক্তি আইন পাস করা হয়। এ রকম দায়মুক্তি দিতে আমার জানামতে বিশ্বে গত ৫০ বছরে কোনো সংসদই আইন পাস করেনি। আইনশৃঙ্খলা বাহিনীর আইনবহির্ভূত কাজের ওই যে শুরু, তারপর আমরা সবাই জানি। গুমের পাশাপাশি বিচারবহির্ভূত হত্যাকাণ্ডও চলছে।’ আইনের শাসন প্রতিষ্ঠা করতে হলে এসব আইনবহির্ভূত কর্মকাণ্ড বন্ধ করতেই হবে। আইনের মানুষ আইন অমান্য করলে সাধারণ মানুষ কোথায় ভরসা রাখবে? কার কাছে প্রতিকার চাইবে? আমরা যদি আইনের শাসন প্রতিষ্ঠা করতে চাই, তাহলে এই নিখোঁজ, ওই নিখোঁজদের হদিস বের করতেই হবে।ইহাতে মন্তব্য প্রদান বন্ধ রয়েছে
109		ঈদের আগে টানা ৩৬ ঘণ্টা গাড়ি চালাতে হয় বাসচালকদের। কখনো কখনো সেটা ৫০-৬০ ঘণ্টা পর্যন্ত ওঠে। এ সময় তাঁদের নাওয়া-খাওয়া নেই, এমনকি ঘুমও। সহকর্মী মশিউল আলমের ‘জীবনের গল্প’ শীর্ষক কলামের এ সপ্তাহের রচনায় এক দূরপাল্লার বাসচালকের জবানিতে এ তথ্য পাওয়া গেল, যেটা আমাদের সবারই কম-বেশি জানা।ছাত্রজীবনে যখন রাতের বাসে রাজশাহী থেকে ঢাকা আসতাম, তখন দেখতাম, চালকের সহকারী অনবরত চালকের সঙ্গে কথা বলে যাচ্ছেন। চালক একটু পর পর পানি পান করছেন বা পান খাচ্ছেন। আবার সহকারী যখন কথা বলতেন না, তখন তিনি বাসের দরজায় একটু পরপরই টোকা দিতেন। নৈশ কোচের সামনের আসনের যাত্রীরা এতে কিছুটা বিরক্ত হতেন, ঘুমে ব্যাঘাত ঘটত বলে। কিন্তু চালক-সহকারীর মধ্যে এ আলাপচারিতা না হলে যে কী হতো, তা বলা মুশকিল। কারণ, নৈশ কোচের যাত্রীরা ঘুমাতে পারলেও চালকের ঘুমানোর উপায় নেই, তিনি একটু ঘুমিয়ে পড়লেই সবার জীবন বিপন্ন হতে পারে। আর তাই চালককে জাগিয়ে রাখার জন্য এত আয়োজন।বাংলাদেশের সব অনানুষ্ঠানিক খাতের শ্রমিকদের মতো বাসচালকদেরও মজুরিটাই সম্বল। সারা জীবন গাড়ি চালিয়ে অবসরে গেলেও তাঁদের কপালে কিছু জোটে না। কোনো সুযোগ-সুবিধা নেই। ছোট পরিবহন কোম্পানিগুলোর চালকদের অবস্থা তো আরও করুণ। ট্রিপ না মারলে ভাত নেই। আর তাই তাঁরাও জীবনটা হাতে নিয়ে এভাবে রাস্তায় নেমে যান। আর আমরা যারা এই মানুষদের হাতে জীবনটা সঁপে দিয়ে নিশ্চিন্তে বাসে বসে ঘুম দিই, তারা কখনো এ নিয়ে ভাবিও না।তাই সড়ক দুর্ঘটনার এটিও একটি কারণ, তা আমরা এ ব্যাপারে যতই চোখ বুজে থাকি না কেন। অথচ বাংলাদেশের বড় পরিবহন কোম্পানিগুলো চাইলে চালকদের নানা সুযোগ-সুবিধা দিতে পারে। তারা চালকদের বেতন বাড়িয়ে ও অধিকসংখ্যক চালক নিয়োগ দিয়ে ট্রিপের সংখ্যা কমাতে পারে, এতে চালকদের আয় কমবে না। প্রতিবছর বিপুলসংখ্যক মানুষ সড়ক দুর্ঘটনায় মারা যায়, কিন্তু আমরা সব দোষ শুধু চালকদের ঘারে চাপিয়েই খালাস। আমি বলছি না যে তাঁদের ত্রুটি নেই। যেমন, এখন ঈদের পর চালকেরা রাস্তা ফাঁকা পেয়ে বেপরোয়া গাড়ি চালাতে গিয়ে দুর্ঘটনা ঘটাচ্ছেন (আরও কারণ থাকতে পারে)। গত দুই-তিন দিনে অনেক মানুষই এ কারণে প্রাণ হারিয়েছে। কিন্তু এ দিকটিও আমাদের মাথায় রাখতে হবে। পরিবহন-সংশ্লিষ্ট ব্যক্তিবর্গকে এ ব্যাপারে উদ্যোগী ভূমিকা পালন করতে হবে। কারণ, এ পরিপ্রেক্ষিতে এত এত দুর্ঘটনার দায় কিন্তু তাঁদের ঘাড়েও বর্তায়।ইহাতে মন্তব্য প্রদান বন্ধ রয়েছে
110		রংপুর জিলা স্কুল মানে সবুজ জোড়া মাঠ। তার যেন কোনো আদি নেই, অন্ত নেই। সেই মাঠ দুটোর মধ্যখানে পিচঢালা রাস্তা। তারপর দুটো বটগাছ। তারপর সেই খিলান শোভিত চুন-সুরকির ভবন। আমাদের সময়ে, ১৯৮০ সাল পর্যন্ত তা-ই ছিল। তারপর সেটা সংস্কার করা হয়। কড়ি-বর্গা শোভিত ছাদের বদলে আসে কংক্রিট। সেই হলরুমটা কি এখনো আছে? সেই খাঁজকাটা দরজা, জানালার বিশাল কবাট। আমাদের হলরুমের দরজাটাকে সিংহদরজাই বলা উচিত। ১৮৩২ সালে স্থাপিত রংপুর জিলা স্কুল। আর ১৬ বছর পর আমরা পালন করতে পারব দু শ বছর। রংপুর জিলা স্কুলের স্মৃতি মানেই মজার স্মৃতি। আনন্দের স্মৃতি। কী একেকজন শিক্ষকই না ছিলেন। দেয়াল পত্রিকা করেছি। স্টেশন বানান লিখেছি ‘ষ’ দিয়ে। আবদুল আলীম স্যার, মোগল বাদশাহর মতো তাঁর দেহকান্তি, সাদা ধবধবে দাড়ি, পেছনে দাঁড়িয়ে বললেন, ‘কলকাতা বিশ্ববিদ্যালয় কনভেনশন অনুযায়ী ইংরেজি “এস”-এর বাংলা “স”, কাজেই তুমি স্টেশন বানান ভুল লিখেছ।’ অমন স্যারেরা ছিলেন বলেই আমি আর ইকবাল বাহার—আমরা দুজনেই ইংরেজিতেও লেটার মার্কস পেয়ে গেলাম। একদিন আবুল হোসেন স্যার কোলে নিয়েছিলেন। তখন আমি এইটে পড়ি। একটা প্রতিযোগিতায় বক্তৃতা, আবৃত্তি আর রচনা লেখা—তিন বিষয়েই জেলার মধ্যে ফার্স্ট হয়ে স্কুলে ফিরেছি, স্যার শোনামাত্র আমাকে কোলে তুলে নিয়ে হেড স্যারের রুমে ঢুকে গেলেন। অত বড় দামড়াকে কেউ কোলে তোলে? ক্লাস সিক্সে ক্লাস টিচার পেলাম কাইয়ুম স্যারকে। হাতের লেখা পত্রিকা বের করলাম ‘কচিকণ্ঠ’। স্যার সেই পত্রিকা নিয়ে গিয়ে পুরো স্কুলকে দেখাতে লাগলেন। তখন বললেন, ‘দেয়ালপত্রিকা করো।’ করলাম। সেটা স্কাউটের রুমে অনেক দিন রাখা ছিল। আমাদের সময়ে মোহাম্মদ বারী ভাই, এখন ঢাকায় নাটক করেন, ছিলেন হিরো। তিনি স্কুলের বার্ষিক পুরস্কার বিতরণী অনুষ্ঠানে দুটো নাটিকা করেছিলেন। কৌতুক আসলে। একটাতে তিনি সেজেছিলেন আমাশয়ের রোগী। ইন্টারভিউ দিতে গিয়ে একটু পর পর পেট মোচড়ান আর বলেন, ‘আমেশা।’ সেইটা মনে পড়লে এখনো হাসি পায়। মোনায়েম স্যার অঙ্ক ক্লাস নিতেন। ফিজিক্সও পড়াতেন। তাহের আলীকে দেখলে বলতেন, ‘টপে আছে।’ তাহের আলীর গল্প দুটো আমি অনেকবার লিখেছি। একবার সে ক্লাসরুমের সব বেঞ্চ উল্টে রেখেছিল। রাতে বৃষ্টি হলো। পুরোনো ছাদ চুয়ে পানি পড়ে মেঝে ভাসছে। বেঞ্চ সব ওলটানো। মোস্তাফিজ স্যার বেত উঁচিয়ে বললেন, ‘বল, বেঞ্চ ক্যান উল্টাইছিস?’ তাহের আলী বলল, ‘বৃষ্টি তো আকাশ থেকে পড়ে, তাই বেঞ্চ উল্টে রাখলাম, যাতে ভিজে না যায়।’ স্যার হেসে ফেললেন, ‘যা, তোকে ক্ষমা করি দিলাম, উকিল তো ভালোয় ধরছিস।’ আর জিলা স্কুলের বটগাছের নিচে গল্প করতে করতে তাহের আলীর সেই মহান উক্তি, ‘সব সময় ভয়ে ভয়ে থাকি রে, কখন কী ভুল হয়া যায়।’ কী তাহের আলী, কী ভুল তুমি করেছ? ঢাকায় গিয়েছিল তাহের আলী। বড়লোক আত্মীয়র বাড়িতে উঠেছে। বাথরুমের বালতির পানি কমোডে ঢালার পর বুঝল, লুঙ্গি ভিজানো ছিল বালতিতে। সেই লুঙ্গির অর্ধেকটা ঢুকে গেছে কমোডের পাইপে। এখন সে কী করবে? তাই তার উপলব্ধি, ‘সব সময় ভয়ে ভয়ে থাকি রে, কখন কী ভুল হয়া যায়।’ সিরাজ স্যার এলেন। নতুন। বাংলা পড়ান। তিনি চলতি বাংলা প্রচলন করলেন। আর ক্রিয়াপদ বাক্যের মাঝখানে আনা শুরু করলেন। যেমন, আমি ভাত খাই। এটাকে বলা যায়, আমি খাই ভাত। পুরো স্কুল সেই উত্তেজনায় কাঁপতে লাগল। তিনি বটগাছের নিচে ব্যাকরণ নিয়ে একটা ম্যাগাজিন অনুষ্ঠান করেছিলেন। একজনের বুকে লেখা ‘দি’, একজনের বুকে ‘এ’, আরেকজনের ‘এন’, তারা একে একে এসে বলল, ‘উই আর আর্টিকেলস।’ উফ, কী যে সুন্দর হয়েছিল অনুষ্ঠানটা। ক্লাস নাইনে পড়ি। স্কুল ছুটি। বাসার সামনের মাঠে লুঙ্গি পরে খেলছি। স্কুল থেকে পিয়ন ভাই এসেছেন সাইকেল নিয়ে, ‘আপনাকে হেড স্যার ডাকে।’ আমি বলি, ‘লুঙ্গি পরে স্কুলে যাব না।’ তিনি বললেন, ‘আপনাকে যে অবস্থায় যখনই পাওয়া যাবে, ধরে নিয়ে যাওয়ার অর্ডার হয়েছে।’ গেলাম স্কুলে, সাইকেলের সামনে বসে। স্যার তাঁর রুম খুলে বসে আছেন। আমাকে জড়িয়ে ধরলেন। বললেন, ‘তোমাকে ঢাকা যেতে হবে। প্রেসিডেন্ট তোমাকে সংবর্ধনা দেবেন। তুমি বিভাগের মধ্যে বৃত্তিতে ফার্স্ট হয়েছ। আজ তোমাকে বাংলাদেশের প্রেসিডেন্ট ডাকছেন। দোয়া করি, একদিন তোমাকে পৃথিবীর প্রেসিডেন্ট ডাকবেন।’ আবেগের তোড়ে স্যার বলে ফেললেন। পৃথিবীর যে প্রেসিডেন্ট হয় না, স্যার তা খেয়াল করেননি। ছবি আঁকতাম বলে স্কুলের প্রত্যেক ক্লাসরুমের সামনের সাইনবোর্ড আমাকে দিয়ে লিখিয়ে নিলেন স্যারেরা। স্টিলের পাতে তেলরং দিয়ে লিখলাম। তা কি আর কাগজে কালি দিয়ে লেখার মতো সোজা? বহুত কষ্ট হয়েছিল। কিন্তু বহুদিন আমার হাতের লেখাই ক্লাসরুমের দরজার ওপরে ঝুলে ছিল। আমাদের বন্ধুরা। রিবেন ছিল মহারসিক। টিপু ছিল খেলাপাগল। আমরা কেউ মোহামেডান, কেউ আবাহনী। খালি ঝগড়া করতাম। রাজ ছিল বড়লোক। রাজ আর দীপুর গাড়ি ছিল। আমরা সবাই হেঁটে যেতাম স্কুলে। দল বেঁধে। মোহাম্মদ আলী ক্লে মুষ্টিযুদ্ধ করবেন। টিভিতে দেখাবে। টিভি আছে ভিকটোর বাড়ি। স্কুল ছুটি হয়ে গেল। আমরা বক্সিং দেখতে গেলাম ভিকটোর বাড়ি। মোহাম্মদ আলী ক্লে হেরে গেলেন। পরের দিন মোস্তাফিজ স্যারের অমিয় বাণী, ‘এহ, এই খেলা দেখিবার জন্য ছুটি নিছেন, গু-হারা হারছে।’ কথাটা ‘গো-হারা’। দুপুরে ছিল টিফিন। তিন টাকা ছিল টিফিন ফি। সিংগারা, নিমকি-জিলাপি, খোরমা, মিষ্টি—একেক দিন একেকটা ছিল টিফিন। রেইনি ডে হলে ডাবল টিফিন। আহা, আমাদের রংপুর জিলা স্কুল। কী যে ভালোবাসতেন আমাদের স্যারেরা। এখনো বাসেন। আমি তো কেমিস্ট্রিতে খুব খারাপ ছিলাম। ভালো ছিলাম বাংলায়। কেমিস্ট্রি পড়াতেন শহীদুল স্যার। আমি কেমিস্ট্রি পারতাম না। তাই আমার ধারণা ছিল, স্যার নিশ্চয়ই আমাকে বেশি পছন্দ করেন না। নয় বছর আগে আমরা জিলা স্কুলের ১৭৫তম জয়ন্তীর অনুষ্ঠান করেছিলাম। শুনি শহীদুল স্যার আরেকজনকে বলছেন, ‘আনিসুল আছে, তাইলে আর চিন্তা নাই, অনুষ্ঠান ভালো হবে।’ আরে, কেমিস্ট্রি স্যার কী বলেন। আমি না কেমিস্ট্রিতে খারাপ ছিলাম! আমার বন্ধুরা কে কোথায় এখন? বিজ্ঞানমেলায় পুরস্কার বিজয়ী ফিজো? সিংগারা হাউসের মালিকের ছেলে লুকু? আমার এক নম্বরের চ্যালা স্বপন? পণ্ডিত স্যারের ছেলে লাহিরী? যমজ দুই ভাই? আবুল হোসেন স্যারের ছেলে মাসুম? ড্রিল স্যারের ছেলে জুয়েল? ভিকটো ছিল আমার ঘনিষ্ঠ বন্ধুদের একজন। এইবার রংপুর জিলা স্কুলের ১৮৪তম বছরে ১৪ ও ১৫ সেপ্টেম্বর ২০১৬ যে পুনর্মিলনী অনুষ্ঠান হচ্ছে, মন্ত্রী আসাদুজ্জামান নূর যা উদ্বোধন করে দেবেন, তাতে আমার রেজিস্ট্রেশন করে দিয়েছে ভিকটো। এখন স্বাস্থ্যবিষয়ক আন্তর্জাতিক খ্যাতিসম্পন্ন গবেষক। চাঁদার টাকা ও-ই দিয়েছে। কিন্তু ও নিজেই বোধ হয় রংপুর যেতে পারবে না। তাতে কী। আমাদের স্লোগান হলো, ‘যেথায় থাকি যে যেখানে, বাঁধন আছে প্রাণে প্রাণে।’ আমরা, রংপুর জিলা স্কুলের বর্তমান ছাত্র, প্রাক্তন ছাত্র, শিক্ষক-কর্মচারীরা, যে যেখানে থাকি, আমাদের মন পড়ে থাকবে রংপুর জিলা স্কুলের মাঠে। যেখানে আমরা বলতে পারি, আকাশ আমায় শিক্ষা দিল উদাস হতে ভাইরে, কর্মী হবার মন্ত্র আমি বায়ুর কাছে পাইরে, পাহাড় শেখায় তাহার সমান হই যেন ভাই মৌনমহান, খোলা মাঠের উপদেশে দিলখোলা হই তাইরে। আমাদের আকাশ ছিল। বাতাস ছিল। মাঠ ছিল। পাহাড় ছিল না। কিন্তু পাহাড়ের মতো বড় হৃদয়ের শিক্ষকেরা ছিলেন।ইহাতে মন্তব্য প্রদান বন্ধ রয়েছে
111		খবর: আলোচনার মাধ্যমে বঙ্গবন্ধুর আত্মস্বীকৃত খুনি নূর চৌধুরীর বহিঃসমর্পণের উপায় বের করার বিষয়ে মতৈক্যে পৌঁছেছে বাংলাদেশ ও কানাডা। গত শুক্রবার হায়াত রিজেন্সি মন্ট্রিলে বাংলাদেশের প্রধানমন্ত্রী শেখ হাসিনা ও কানাডার প্রধানমন্ত্রী জাস্টিন ট্রুডোর মধ্যে দ্বিপক্ষীয় বৈঠকে এ ব্যাপারে মতৈক্য হয়। শনিবার বাংলাদেশ সংবাদ সংস্থার (বাসস) খবরে এই তথ্য জানানো হয়।রূপমআলোচনা চলছেই অনেক বছর যাবৎ। অগ্রগতি খুব কম। তাই এবারের আলোচনায় যদি অগ্রগতি হয় তবে অবশ্যই সুসংবাদ। খুনির ফাঁসি কার্যকর হলে আরেকটি চ্যাপ্টার সমাপ্ত হবে।বিপুলপশ্চিমারা নিজেদের সভ্য দাবি করে, অথচ দুনিয়ার যত দাগি খুনি তাদের দেশে গিয়ে আশ্রয় পায়। কি আজব স্ববিরোধিতা।ইহাতে মন্তব্য প্রদান বন্ধ রয়েছে
112		বাসের ভেতর দুই পাশে অতি মূল্যবান যে কয়েকটি কথা লেখা থাকে, এর মধ্যে একটি হচ্ছে—সময়ের চেয়ে জীবনের মূল্য বেশি। লেখা থাকে বটে, কিন্তু সজ্ঞানে তা মেনে চলার মতো মানুষ নেই বললেই চলে। সড়কপথে একই দিকে ছুটে চলা যাত্রীবাহী বাসগুলোর চালকদের পরস্পরকে অতিক্রম করার মরণপণ লড়াইয়ে এর প্রমাণ মেলে। রাজধানীতে ‘মুড়ির টিন’ বলে পরিচিত সমগোত্রীয় মিনিবাসগুলো যখন একই গন্তব্যের দিকে যাওয়ার পথে কাছাকাছি অবস্থান করে, এ সময় যেন আসুরিক ক্ষমতা ভর করে চালকদের মধ্যে। কে কাকে ছাড়াবে, এই নিয়ে প্রতিযোগিতা শুরু হয়। এ সময় তাঁদের নিবৃত্ত হতে যাত্রীরা গলা ফাটালেও অনেক চালক আমল দেন না; বরং সহকারী সোৎসাহে বাসের গায়ে সজোরে চাপড় দিয়ে তাঁর ওস্তাদকে উৎসাহ দেওয়ার চেষ্টা করেন। এই ভয়ংকর প্রতিযোগিতার পরিণতি যে কতটা মারাত্মক হতে পারে, তা আমরা অনেক দেখেছি। এখানে জীবন বা সময়ের মূল্য কোনোটাই আসলে বিবেচ্য নয়। এখানে চালক হিসেবে বাহাদুরি প্রদর্শনই মুখ্য হয়ে ওঠে। গাড়ি চালনার ক্ষেত্রে প্রধান বিষয় হচ্ছে সংযম ও ধৈর্য। কিছুতেই অসহিষ্ণু হওয়া যাবে না। যানজট যতই থাকুক, গন্তব্যে যাওয়ার তাড়া যতই থাকুক, মাথা ঠান্ডা রাখতে হবে। ঈদের ছুটিতে রাজধানী বা মহাসড়ক যখন প্রায় ফাঁকা থাকে, তখন অনেক চালকই গাড়িটাকে হাওয়াই পঙ্খি বানিয়ে পূর্ণ গতিতে ছোটান। দুর্ঘটনার বিষয়টি যেন মাথায়ই থাকে না। পরিণতিতে ঘটে শেওড়াপাড়ায় প্রাইভেট কারের ধাক্কায় বয়স্ক দম্পতি নিহত হওয়ার মতো দুর্ঘটনা। ঈদের ছুটির আমেজ এখনো শেষ হয়নি, এর মধ্যে আজ শনিবার পর্যন্ত বিভিন্ন স্থানে সড়ক দুর্ঘটনায় বৃদ্ধ দম্পতিসহ এ পর্যন্ত ২৬ জনের প্রাণহানি ঘটেছে। আজ মির্জাপুরে ঢাকা-টাঙ্গাইল মহাসড়কে নিহত হয়েছে দুজন।গতকাল শুক্রবার টাঙ্গাইলের কালিহাতীতে বেপরোয়া গতির একটি বাস উল্টে নিহত হয়েছে পাঁচজন। টাঙ্গাইল-বঙ্গবন্ধু সেতু সড়কে এ ঘটনা ঘটে। চট্টগ্রামের পটিয়ায় মিনিবাসের সঙ্গে সংঘর্ষে মাইক্রোবাসের চালক নিহত হয়েছেন। আগের দিন চারটি জেলায় পৃথক দুর্ঘটনায় নিহত হয় চারজন। গতকাল ব্রাহ্মণবাড়িয়ার বিজয়নগর উপজেলায় ঢাকা-সিলেট মহাসড়কে যাত্রীবাহী বাস ও মাইক্রোবাসের মুখোমুখি সংঘর্ষে ঝরে গেছে আটটি প্রাণ। মাইক্রোবাসটি বরযাত্রীদের নিয়ে যাচ্ছিল। দুর্ঘটনায় নিহত আটজনের মধ্যে বর ও তাঁর দুই ভাই রয়েছেন। একটি বিয়েবাড়িতে আনন্দময় উৎসবে আচমকা বরসহ তিন ভাই নিহত হওয়ার ঘটনা যে কতটা বেদনাদায়ক, তা আর বলার অপেক্ষা রাখে না। ওই তিনটি ভাই-ই ছিলেন তাঁরা। স্বজনেরা এখন শোকে মাতম করছেন ঠিকই। ভবিষ্যতে দেখা যাবে, ওই বাড়িতে সান্ধ্য আলো জ্বালার মতো লোকও নেই। এ কথা কল্পনা করলেই তো মনটা খুব খারাপ হয়ে যায়। আরেকটি দুর্ঘটনা ঘটেছে মাদারীপুরের রাজৈরে। সেখানে ঢাকা-বরিশাল মহাসড়কে যাত্রীবাহী বাস ও মাহিন্দ্র বলে পরিচিত স্থানীয় যানের মুখোমুখি সংঘর্ষে চারজন নিহত হয়।যে দুর্ঘটনাগুলোর কথা এখানে উল্লেখ করা হলো, বোঝাই যায়, ফাঁকা রাস্তায় গাড়িগুলো বেপরোয়া গতিতে ছুটছিল। টাঙ্গাইলে দুর্ঘটনা ঘটে স্থানীয় একটি যানকে ওই যাত্রীবাহী বাস অতিক্রম করার সময়। তাল সামলাতে না পেরে বাসটি উল্টে যায়। আর বাস ও মাইক্রোবাসের মুখোমুখি সংঘর্ষের ক্ষেত্রেও ছিল বেপরোয়া গতির কারণে চালকদের নিয়ন্ত্রণহীনতা।আজকাল ব্যাপারটা এমন হয়ে গেছে যে স্টিয়ারিং হুইল ধরে কয়েকটা দিন বসে থাকতে পারলেই চালক হওয়া যায়। ট্রাক-বাসের চালকের সহকারীরা কয়েকটা দিন চালকের জায়গা প্রক্সি দিয়ে দিব্যি চালক বনে যাচ্ছেন। চালক হতে যে মন-মেজাজ ও যোগ্যতা প্রয়োজন, তা অনেকেরই নেই। বয়সের বাছবিচার নেই। ঢাকা শহরে গণপরিবহন হিসেবে যেসব টেম্পো ও হিউম্যান হলার ব্যবহৃত হচ্ছে, অনেক যানেরই চালক দেখা যায় ১৩ থেকে ১৪ বছরের কিশোর। তারা যানবাহনে ব্যস্ত সড়কে প্রচণ্ড গতিতে এঁকেবেঁকে যানটি নিয়ে যায়, প্রাণটা তখন কচুপাতার পানির মতো টলমল করে। একযাত্রায় গন্তব্যে পৌঁছালে মনে হয়, আয়ুটা বোনাস পাওয়া গেল!মহাসড়কগুলোতে দূরপাল্লার বাস যাঁরা চালান, তাঁদের ক্ষেত্রে বিশ্রাম একটি বড় বিষয়। এসব সড়কে অনেক চালক প্রতি ট্রিপ অনুযায়ী টাকা পান। এ ক্ষেত্রে যে যত বেশি ট্রিপ মারবেন, তাঁর তত টাকা। টাকার দিকে তাকিয়ে অনেক চালক নাওয়া-খাওয়া হারাম করেন। টানা বেশ কয়েক ঘণ্টা না ঘুমিয়ে গাড়ি চালানোর সময় তাঁর টের পান না কোন ফাঁকে ঘুম এসে গেল। আর তক্ষুনি দুর্ঘটনা ঘটে। অনেক সময় ভালো চালকের ওপর কর্তৃপক্ষের চাপ বেশি থাকে। আস্থাটা ধরে রাখতে চালক ক্লান্তিকে পাত্তাই দেন না। কিন্তু শরীর তো সেই ইঞ্জিনের মতোই। ইঞ্জিন বেশি গরম হলে যেমন বিশ্রাম দিতে হয়, শরীরেরও চাই একটুখানি আরাম। নইলে হিতে বিপরীত ঘটবেই। বলা হয়ে থাকে, একটি দুর্ঘটনা সারা জীবনের কান্না। এই কান্না যে কেমন কান্না, এর কঠিন ভুক্তভোগী আমার পরিবার। আমার বাবা যখন সড়ক দুর্ঘটনা মারা যান, তখন চার শিশুসন্তান নিয়ে অথই সাগরে পড়েছিলেন আমার মা। আমি সবার বড়। ওই সময় আমার বয়স ছিল মাত্র সাত বছর। আর সবার ছোট যে বোনটি, তার বয়স ছিল ছয় মাস। এই ছোট ছোট চার সন্তানকে আমার মা কীভাবে যে বড় করেছেন, তা এখনো আমার কাছে অত্যাশ্চর্য বিষয়। একটি দুর্ঘটনা কেবল একটি প্রাণই যে ছিনিয়ে নেয়, তা নয়, গোটা পরিবারের সব মানুষের প্রাণকে নিদারুণ এক সংকটে ফেলে দেয়। এই সংকটে লন্ডভন্ড হয়ে যেতে পারে একটি পরিবার। কাজেই সড়ক-মহাসড়কে যাঁরা গাড়ি চালনার সঙ্গে জড়িত, সবাইকে এই বিষয়টি খুব ভালোভাবেই মাথায় রাখা উচিত। শরিফুল ইসলাম ভূঁইয়া: সাংবাদিকsharifrari@gmail.comইহাতে মন্তব্য প্রদান বন্ধ রয়েছে
113		গাজীপুরে নয় বছরের এক গৃহকর্মী শিশুকে তার মনিবেরা যে মারধর করেছেন, সে ছবি দেখা যায় না। দগদগে জখমভরা তার উদোম গা দেখে প্রশ্ন জাগে, এটা মানুষের কাজ, না কোনো বন্য জন্তুর?অথচ শিশুটির দোষ কিছু্ই নয়। বাবা পরিবার ছেড়ে অন্য কোথাও চলে গেছেন। পাঁচ সন্তান নিয়ে মায়ের হাবুডুবু খাওয়ার অবস্থা। তাল সামলাতে শিশুকন্যাকে দিয়েছেন গাজীপুরে। সেখানে অবস্থাপন্ন একটি পরিবারে গৃহকর্মীর কাজ করছিল সে। এই বয়সী একটি শিশু, যে নিজের পরিবারে আপনজনদের নিবিড় মমতায় বেড়ে উঠছিল, হুট করে অন্য পরিবারে গিয়ে তার খাপ খাইয়ে নেওয়াই তো একটা কঠিন বিড়ম্বনা। তার ওপর মেয়েটি গেছে গৃহকর্মীর কাজ করতে। এ বয়সী কোনো শিশুকে যদি মা-বাবা দূরের কোনো ভালো স্কুলে পড়তে দেন, তখন সে বোর্ডিং হাউসে একদল সমবয়সী পেয়েও অস্বস্তি বোধ করে। আপনজনদের জন্য তার মন পোড়ে। নতুন পরিবেশে খাপ খাইয়ে নিতে সময় লাগে।সেখানে চাঁদপুর থেকে গাজীপুরে ওই শিশুটি গেছে গৃহকর্মীর কাজ করতে। এটা এমন এক কাজ, যা পূর্ণ বয়স্ক ব্যক্তিরাও ভালোভাবে নেন না। এ কাজে অনেক ভাগ ক্ষেত্রে মনিব যেমন অতৃপ্ত থাকেন, তেমনি মজুরি বা খাওয়া-পরার বিষয় নিয়েও গৃহকর্মীদের পুরোপুরি তুষ্টি আসে না। এতে দুই পক্ষের মধ্যে প্রত্যক্ষ বা পরোক্ষভাবে একধরনের রেষারেষি থাকে। অবস্থাদৃষ্টে গাজীপুরে কাজ করতে যাওয়া ওই শিশুটি পড়েছিল এই কঠিন চক্করে। পুতুলখেলার বয়সী এই মেয়ের বাড়ি যেতে মন কাঁদবে, খুবই স্বাভাবিক। মায়ের কাছে যেতে ব্যাকুল হবে, এটাই দুনিয়ার স্বাভাবিক নিয়ম। দুনিয়ার কোনো লোভই এ টান থেকে তাকে দমাতে পারবে না। কিন্তু এই স্বাভাবিকতা মেনে নেওয়ার মানসিকতা আমাদের অনেকেরই নেই। শিশুটির গৃহকর্তা ও কত্রীর আচরণে তা জ্বলজ্বলে। শিশুটি যখন বাড়ি যাওয়ার বায়না ধরল, তখন তা তাঁদের কাছে কঠিন ‘অপরাধ’ বলে মনে হলো। সে ‘অপরাধ’ যেন খুনে ডাকাতের চেয়েও গুরুতর। বুনো আক্রোশে শিশুটিকে সাজা দিতে চড়াও হলেন তাঁরা। তার সারা শরীরে খুন্তি গরম করে ছ্যাঁকা দেওয়া হলো, যা নির্যাতনকারী কর্তাদের প্রিয় একটি শাস্তি। টাইলসে মাথা ঘষে ছিলে দেওয়া হলো ছাল। বিদ্যুতের তার ব্যবহার করে পা থেকে খুবলে নেওয়া হলো মাংস। বাড়ি যেতে যাওয়ার ‘অপরাধের’ সাজায় বিপর্যস্ত হয়ে শিশুটি আশ্রয় নিল হাসপাতালে।আমরা যতই সাম্য আর সংযমের কথা বলি না কেন, অনেক ক্ষেত্রে মানবিক আচরণের বদলে বুনো পশুর চেয়ে হিংস্রতার প্রমাণ রাখি। ঘরের শিশুটির একটুখানি যত্নে নিমেষে সব সুখ হারাম করতে পারি, কিন্তু পরিবারে কাজ করতে আসা দীনদুঃখী কোনো শিশুকে আপন বলে মেনে নিতে পারি না। ঘরের শিশুটি দামি মোবাইল ফোন সেটটি পানিভর্তি গ্লাসে ফেললেও কিছু বলি না। আর বাইরে থেকে আসা শিশুটি কচি হাতে পূর্ণ বয়স্ক কোনো মানুষের কাজ করতে গিয়ে সামান্য ভুল করলেই তাকে মেরেকেটে একাকার করি। আমাদের আমিত্ব আর স্বার্থপরতা দিন দিন এমনভাবে কেন্দ্রীভূত হচ্ছে যে, পরোপকার, পরহিতে কাজ—এসব কোমলতা যেন ক্রমশ দূরে সরে যাচ্ছে। ইট-কাঠ-পাথরের বেড়াজালে ক্রমে বন্দী হয়ে যাচ্ছি।সেদিন গ্রাম থেকে ঢাকায় বেড়াতে আসা আমার এক বয়োজ্যেষ্ঠ স্বজন বললেন, ‘এখানে একটা জিনিস তোরা খুব মিস করিস।’গ্রামে থাকলেও এই মানুষটি বইটই পড়েন। একসময় কবি হওয়ার জন্য বেশ মরিয়া ছিলেন। এখন সে চেষ্টা নিজের মধ্যেই সীমাবদ্ধ। আমি কৌতূহলী হয়ে জানতে চাইলাম, ‘বলো, কী মিস করছি।’‘ভোর। তোদের এখানে ভোর আসে না। তোরা ভোর দেখিস না।’আমি অবাক হয়ে বলি, ‘কী বলছ এটা! এই ভোরবেলায় আমার পাশে বসে আছ তুমি। আর বলছো ভোর নেই!’‘এটা সে ভোর না। এটা অন্য ভোর, যে ভোরে শান্ত নদীর ওপারে সবুজ গ্রামের মাথায় লাল সূর্য ওঠে। যে ভোরে নিঝুম বনে পাখির কলকাকলি শোনা যায়, ফুলের বনে ম ম সুবাস ছড়ায়, সেই ভোর।’কথাটা ঠিক। এই রাজধানীতে প্রতিদিন ভোর আসে ঠিকই, কিন্তু আমরা লাল সূর্য দেখি না। তা ঢাকা পড়ে আকাশছোঁয়া দালানকোঠার আড়ালে। অনেকে রোজ ভোরে ওঠেন, কিন্তু ছুটতে ছুটেতে অফিসে চলে যান। ভোর দেখা হয় না। একটি শিশু রোজ ভোরে ওঠে, কিন্তু স্কুলে যাওয়ার তোড়জোড়ে সে টের পায় না কখন ভোরটা এসেই চলে গেল। তরুণ-তরুণীকে মোটা মোটা ব্যাগ কাঁধে ঝুলিয়ে যেতে হয় কলেজ-ভার্সিটিতে। গৃহিণীর ভোর হারিয়ে যায় ঘরকন্নার ধকল সামলাতে। একটি হকার রিকশাভ্যানে করে শাকসবজি নিয়ে ফেরি করে, কিন্তু ক্রেতা খুঁজে বেড়ানোর তাড়ানায় সে কখনো ভোর দেখতে পায় না। কিন্তু এই ভোর না দেখলেই কি আসে যায়?আমার ওই আত্মীয়কে আমি জিজ্ঞেস করি, ‘তুমি ঠিকই বলেছ, আমরা তোমাদের মতো ভোর দেখতে পাই না। কিন্তু তাতে কী?’আত্মীয় বলেন, ‘তাতে অনেক কিছু। ভোর না দেখলে লাল সূর্যের মাধুর্য বোঝা যায় না। পাখির গানের মহিমা উপলব্ধি করা যায় না। একটি সুগন্ধি ফুলের ভালো লাগার আবেশ হারিয়ে যায়। হৃদয়ের দুয়ারে এসব খেলে না বেড়ালে মানুষের মধ্যে সহানুভূতি, অন্যের প্রতি মায়ামমতা আসে না।’ইহাতে মন্তব্য প্রদান বন্ধ রয়েছে
114		আমি বাড়ির পেছন থেকে দরোজায় টোকা দিয়ে ডাকলুম,—‘মা’ ৷ বহুদিন যে-দরোজা খোলেনি, বহুদিন যে দরোজায় কোন কণ্ঠস্বর ছিল না, মরচে-পরা সেই দরোজা মুহূর্তেই ক্যাচ্ক্যাচ শব্দ করে খুলে গেলো ৷ বহুদিন চেষ্টা করেও যে গোয়েন্দা-বিভাগ আমাকে ধরতে পারেনি, চৈত্রের উত্তপ্ত দুপুরে, অফুরন্ত হাওয়ার ভিতরে সেই আমিকত সহজেই একটি আলিঙ্গনের কাছে বন্দী হয়ে গেলুম; সেই আমি কত সহজেই মায়ের চোখে চোখ রেখেএকটি অবুঝ সন্তান হয়ে গেলুম ৷মায়ের কাছে সন্তানের ফেরার দৃশ্য। এই বর্ণনা চিরন্তন। চিরকাল বাংলাদেশের সন্তানেরা তাদের মায়ের কাছে ফিরেছে এমনিভাবে। কবি নির্মলেন্দু গ‌ুণ যে বর্ণনা দিয়েছেন ‘হুলিয়া’ কবিতায়। ফেরার টানের মতো শাশ্বত টান বুঝি আর হয় না। সবাই ফিরতে চায়। ঈদে বাংলাদেশ বাড়ি ফেরে। ঢাকা শহর ফাঁকা হয়ে যায়। এবার একেবারে টানা আট দিন ছুটি। ঢাকায় লোক কই? তাই তো ঈদের আগের রাতে কোরবানির পশুর হাটে গরু-ছাগল আছে, মানুষ নেই। বিক্রেতাদের মাথায় হাত। অন্য দিকে বেশির ভাগ ক্রেতাদের মনে একটুখানি আফসোসও থাকতে পারে, শেষ রাত পর্যন্ত অপেক্ষা করলেই ভালো হতো। নাহ। নিয়ত হলো আসল। কোরবানি তো আসল ত্যাগ। নিজেকে বিলিয়ে দিতে শিক্ষা নেওয়া।এবার ঈদের সকাল থেকে ভাদ্রের আকাশ কালো হয়ে আছে। বৃষ্টি পড়ছে। আমাদের মসজিদে দুটো জামাত হলো। কারণ, খোলা আকাশের নিচে জামাত হবে না। এই মেঘলা আকাশের নিচে ঢাকায় বসে মন কেমন করে।মন ছুটে যায় কোন সুদূরের পানে। আমাদের বন্ধু সহকর্মী লেখক মশিউল আলম গত শুক্রবারে প্রথম আলোয় এক জুতা বিক্রেতার জীবনকাহিনি লিখেছেন। ওই তরুণ বিক্রেতা ঈদের আগের রাতে ভোর পর্যন্ত জুতা বিক্রি করেন। তারপর ছুটি পান। তারপর ছুটতে থাকেন গ্রামের উদ্দেশে। নামাজের সময়টায় তিনি থাকেন গাড়িতে। ঈদে যে বাড়ি যেতেই হবে। মা অপেক্ষা করে আছে না?  আর অপেক্ষা করে থাকে ধলেশ্বরী নদীর পারে, কেউ একজন। রবীন্দ্রনাথ তাঁর বাঁশি কবিতায় লিখেছেন— সেইখানে  বহি চলে ধলেশ্বরী,  তীরে তমালের ঘন ছায়া--- আঙিনাতে যে আছে অপেক্ষা ক’রে, তার পরনে ঢাকাই শাড়ি, কপালে সিঁদুর॥স্বজনেরা অপেক্ষা করে। মা, কিংবা বধূ, কিংবা বঁধু মানে বন্ধুরা। ছেলেবেলার সেই মাঠ, নদী, প্রান্তর, বটগাছ, বাজে পোড়া জামগাছ। বাঁশঝাড়, স্কুল। বন্ধুরা, তাদের সঙ্গে কত ডানপিটেপনার স্মৃতি।মোহন রায়হানের একটা কবিতা আছে। ‘জোছনার ভেতরে বাড়ি ফিরছি কদিন’। ওই কবিতার শেষ লাইন, ‘হু হু করে ওঠে মন, এ রকম জোছনায় তোমাকে নিয়ে বাড়ি ফেরা কোনোদিন হবে না আমার।’আসলে আমাদের সবার মধ্যেই বোধ হয় একটা ফেরার টান থাকে। তা না হলে এত কষ্ট করে মানুষ বাড়ি ফেরে কেন। প্রবাসীরা, প্রথম প্রজন্মের প্রবাসীরা, চিরকাল ভাবেন, এই তো আর কটা দিন, ছেলেপুলেগুলো কলেজে গেলেই দেশে ফিরে যাব। আগে তো ঢাকার লোকে বা কলকাতার লোকে ফরিদপুর বা বরিশালের গ্রামটাকে বলত দেশ। শহীদ কাদরী, কবি, যেমন নিউইয়র্কের হাসপাতালে বলেছেন, বাড়ি মানে তো দেশ। নিউইয়র্কেরটা তো বাসা। অবশেষে কবি শহীদ কাদরী বাড়ি ফিরেছেন। সাদা কাপড়ে দেহ মুড়ে।সত্যি, আমরা ঢাকার বা শহরের আবাসটাকে বলি বাসা। আর গ্রামের বাড়িই হলো বাড়ি। ঈদ আমাদের বাড়ি ফেরার ডাক দেয়। তখন আমরা গাইতে পারি, দিন বাড়ি যায়, চড়ে পাখির ডানায়।মাছরাঙার সাংবাদিক পরিমল মজুমদার ফেসবুকে একটা ভিডিও দিয়েছেন। একজন মা, তার কোলে কয়েক মাস বয়সী শিশু, তারা বসে আছেন একটা ট্রেনের দুটো বগির মাঝখানের জোড়টায়, একটা ছোট্ট লোহার দড়ির ওপরে। ট্রেন ছুটে চলেছে। পরিমল মজুমদার ভিডিওটার নাম দিয়েছেন ‘গরিবের বাড়ি ফেরা’।তবে বাড়ি ফিরলে সবাই রাজা। মায়ের কাছে সব ছেলেই রাজপুত্র। আর মেয়েরা? মেয়েদের যে কোনটা ঘর, কোন বাড়িটা বাড়ি! আজকের ঈদের দিনেও কি মেয়েদের ছুটি আছে? যে মেয়ে বাপের বাড়ি গেছে, সে হয়তো আজকের দিনে রাজকন্যাই।বাইরে বৃষ্টি। জানালা দিয়ে দেখছি, রাস্তায় কোরবানি হচ্ছে। বৃষ্টিতে রক্ত ধুয়ে যাবে, গন্ধ থাকবে না।নামাজের আগে ইমাম সাহেব স্মরণ করিয়ে দিচ্ছিলেন, পরিচ্ছন্নতা ইমানের অঙ্গ। আর সেই কাহিনিটা শুনলাম, যা পড়েছিলাম ছোটবেলার পাঠ্যপুস্তকে, ‘শেখ সাদীর গুলিস্তাঁয় পড়িয়াছি, এক তৃষিত কুকুরের মুখে পানি দিয়া এক অতিশয় পাপিষ্ঠা মহিলা বেহেশতে প্রবেশ করিয়াছিল।’পশুকেও ভালোবাসতে হবে। মানুষকে তো বটেই। আত্মীয়স্বজন প্রতিবেশীকে অবশ্যই।যে যেখানে আছেন, ভালো থাকুন। নিরাপদে থাকুন। সবার ঈদ সুন্দর হোক। আবার নিরাপদে কর্মস্থলে ফিরে আসুন।ইহাতে মন্তব্য প্রদান বন্ধ রয়েছে
115		১৫ সেপ্টেম্বর মানবেন্দ্র নারায়ণ (এম এন) লারমার জন্মবার্ষিকী। এ উপলক্ষে জনসংহতি সমিতিসহ বিভিন্ন পাহাড়ি সংগঠন বিভিন্ন কর্মসূচি নিয়েছে। তারা এই মহান নেতার রাজনৈতিক দর্শন ও চিন্তাকে নতুন প্রজন্মের কাছে পৌঁছে দেওয়ার উদ্যোগ নিয়েছে। এম এন লারমা ১৯৩৯ সালের ১৫ সেপ্টেম্বর রাঙামাটি পার্বত্য জেলার নানিয়ারচরের বুড়িঘাট ইউনিয়নের মহাপুরম গ্রামে জন্মগ্রহণ করেন। তিনি ১৯৮৩ সালের ১০ নভেম্বর দলের সহযোগী প্রীতি গ্রুপের হাতে খুন হন। তাঁর ডাকনাম ছিল মঞ্জু। জনসংহতি সমিতির নেতা ও পার্বত্য চট্টগ্রাম আঞ্চলিক পরিষদের সভাপতি জ্যোতিরিন্দ্র লারমা ওরফে সন্তু লারমা তাঁর ছোট ভাই। এম এন লারমা ছিলেন পার্বত্য চট্টগ্রাম জনসংহতি সমিতির প্রতিষ্ঠাতা। সাবেক পাকিস্তান প্রাদেশিক পরিষদ এবং বাংলাদেশের প্রথম জাতীয় সংসদের পার্বত্য চট্টগ্রাম-১ আসন থেকে নির্বাচিত সদস্য। তাঁর শিক্ষাজীবন শুরু মহাপুরম জুনিয়র হাইস্কুল থেকে। তিনি ১৯৫৮ সালে রাঙামাটি সরকারি উচ্চবিদ্যালয় থেকে ম্যাট্রিক, ১৯৬০ সালে চট্টগ্রাম সরকারি কলেজ থেকে উচ্চমাধ্যমিক, ১৯৬৫ সালে বিএ, ১৯৬৮ সালে বিএড ও ১৯৬৯ সালে এলএলবি পাস করেন। তিনি ১৯৬৬ সালে খাগড়াছড়ি জেলার দীঘিনালা উচ্চবিদ্যালয়ে সহকারী শিক্ষক পদে যোগদানের মধ্য দিয়ে কর্মজীবন শুরু করেন। ১৯৭২ সালে বাংলাদেশের গণপরিষদে যে সংবিধান পাস হয়, তাতে বাঙালি ছাড়া অন্য কোনো জনগোষ্ঠীর সাংবিধানিক স্বীকৃতি ছিল না।সংবিধানের ৩ নম্বর ধারায় বলা হয়:‘বাংলাদেশের নাগরিকত্ব আইনের দ্বারা নির্ধারিত ও নিয়ন্ত্রিত হইবে, বাংলাদেশের নাগরিকগণ বাঙালি বলিয়া পরিচিত হইবেন।’এর প্রতিবাদে ওয়াকআউট করেছিলেন পাহাড়ি জনগোষ্ঠীর প্রতিনিধি এম এন লারমা। এর আগে খসড়া সংবিধানের ওপর গণপরিষদে যে বিতর্ক হয়, তাতে অংশ নিয়ে তিনি বলেছিলেন, ‘সংবিধান হচ্ছে এমন একটা ব্যবস্থা, যা অনগ্রসর জাতিকে, পিছিয়ে পড়া ও নির্যাতিত জাতিকে অগ্রসর জাতির সঙ্গে সমান তালে এগিয়ে নিয়ে আসার পথ নির্দেশ করবে। কিন্তু বস্তুতপক্ষে এই পেশকৃত সংবিধানে সেই রাস্তার সন্ধান পাচ্ছি না।’এম এন লারমা ছিলেন এমন এক নেতা, যিনি শুধু তাঁর জাতিগোষ্ঠীর জন্য সংগ্রাম করেননি, লড়াই করেছেন বাংলাদেশের সব জাতির নিপীড়িত মানুষের জন্য।এম এন লারমার রাজনীতিতে হাতেখড়ি গেল শতকের পঞ্চাশের দশকে, যখন তিনি স্কুলের ছাত্র। ১৯৫৭ সালে তিনি গড়ে তোলেন পাহাড়ি ছাত্র আন্দোলন এবং ১৯৫৮ সালে পূর্ব পাকিস্তান ছাত্র ইউনিয়নে যোগ দেন। এম এন লারমা বরাবর ছিলেন গণমানুষের মুক্তির পক্ষে। সমাজতন্ত্র, তথা শোষণহীন সমাজ প্রতিষ্ঠা ছিল তাঁর লক্ষ্য। ১৯৭০ সালে বাঙালি জাতীয়তাবাদের উত্তুঙ্গ জোয়ারেও তিনি প্রাদেশিক পরিষদের সদস্য নির্বাচিত হন। এ থেকে ব্যক্তি ও নেতা এম এন লারমার জনপ্রিয়তা অনুমান করা যায়। পার্বত্য চট্টগ্রামের অপর জনপ্রতিনিধি রাজা ত্রিদিব রায় পাকিস্তানি শাসকদের সঙ্গে হাত মেলালেও এম এন লারমা থেকে যান তাঁর জনগোষ্ঠীর একজন হয়ে, দেশ ও জনগণের মুক্তির জন্য সংগ্রামে অংশ নেন।১৯৭২ সালের ১৫ ফেব্রুয়ারি এম এন লারমার নেতৃত্বে প্রতিষ্ঠিত হয় পার্বত্য চট্টগ্রাম জনসংহতি সমিতি, যার পতাকাতলে ঐক্যবদ্ধ হয় পাহাড়ের ১১টি ক্ষুদ্র জাতিগোষ্ঠী। পঁচাত্তরের পর সামরিক শাসক জিয়াউর রহমান হাজার হাজার বাঙালিকে পার্বত্য চট্টগ্রামে নিয়ে গিয়ে সেখানকার সামাজিক ও সাংস্কৃতিক ভারসাম্য নষ্ট করেন। বহু বছর ধরে পার্বত্য চট্টগ্রামে বাঙালিরা আছে, পাহাড়িদের সঙ্গে মিলেমিশেই তারা বসবাস করছিল। কিন্তু জিয়াউর রহমান যাদের পাঠালেন, তাদের একাংশ জবরদখল শুরু করে।পঁচাত্তরের ১৬ আগস্ট এম এন লারমা আত্মগোপনে চলে যান। গড়ে তোলেন শান্তিবাহিনী—জনসংহতির সামরিক শাখা।পরের ইতিহাস সবার জানা। কর্ণফুলীর স্রোতে মিশে গেছে অসংখ্য পাহাড়ি ও বাঙালির রক্ত। রাষ্ট্রের ভুল সিদ্ধান্তে রক্তাক্ত হয়েছে পাহাড়ের সবুজ ভূমি, চিরকাল পাশাপাশি বাস করা পাহাড়ি ও বাঙালিদের মধ্যকার সম্প্রীতির বন্ধন টুটে যায়। বেড়ে যায় হিংসা ও হানাহানি। এ কাহিনি প্রায় দুই দশকের। কোনো জাতিগোষ্ঠীর ক্ষতি শুধু সংখ্যা দিয়ে পরিমাপ করা যায় না। প্রতিটি মৃত্যুর পেছনে থাকে অপূরণীয় বেদনা, অপরিসীম কষ্ট ও হাহাকার।অন্যান্য আন্ডারগ্রাউন্ড পার্টিতে যেমন অন্তর্দলীয় বিরোধ দেখা দেয়, জনসংহতি সমিতিও তার ব্যতিক্রম ছিল না। একদিকে এম এন লারমা গ্রুপ, অন্যদিকে প্রীতি গ্রুপ। শেষ পর্যন্ত প্রতিপক্ষ গ্রুপের হাতে জীবন দিতে হয় এম এন লারমাকে, ১৯৮৩ সালের ১০ নভেম্বর।কিন্তু তাঁর সংগ্রাম ও সাধনা বৃথা যায়নি। যে পাহাড়ি জনগোষ্ঠীর অধিকার প্রতিষ্ঠার জন্য তিনি লড়াই করেছিলেন, তাদের কিছুটা হলেও রাষ্ট্রীয় স্বীকৃতি মিলেছে। ১৯৯৭ সালের ২ ডিসেম্বর বাংলাদেশ সরকার পাহাড়িদের দাবি স্বীকার করে নিয়ে সই করে পার্বত্য চুক্তি, যাতে পার্বত্য চট্টগ্রামকে বিশেষ অঞ্চল হিসেবে চিহ্নিত করা হয়েছিল। কিন্তু সেই চুক্তির অনেক ধারাই এখনো বাস্তবায়িত হয়নি। বিশেষ করে পাহাড়িদের ভূমি সমস্যার সমাধান হয়নি। পার্বত্য চুক্তি পুরোপুরি বাস্তবায়িত হলেই বলা যাবে এম এন লারমার সংগ্রাম ও আত্মত্যাগ সার্থক হয়েছে।ইহাতে মন্তব্য প্রদান বন্ধ রয়েছে
116		সেকালে যখন মানুষকে চাকর ভাবা হতো, তখনকার কথা। বাড়ির কর্তা তাঁর ‘চাকর’কে কী কাজে যেন ডাকছিলেন। রান্নাঘর থেকে উত্তর এল, ‘হুজুর আমি আহার করি।’ হুজুরের মেজাজ চড়ে গেল। ‘বদমাশ আহার কী রে। রানী ভিক্টোরিয়া করেন ভোজন, বড়লাট করেন আহার, আমি খাই আর তুই গিলিস।’ বাংলাদেশে বসবাস করতে গেলে এই জ্ঞানটি থাকা খুব জরুরি। কেউ জীবন উপভোগ করে, কেউ তা যাপন করে, কেউ জীবন কাটায় আর কেউবা কোনো মতে তা পার করে। কিন্তু ঈদ এলে ব্যাপারটা উল্টে যায়। কেউ ঈদে ছুটি কাটায়, কেউ যায় রিসোর্টে, কেউ করে ভোগ আর সাধারণ মানুষ দ্যাশে যায় মহানন্দে। পদ্মার বুকে ছোট্ট লঞ্চে গরিব একটি পরিবারকে দেখেছি ঈদের আগের দিন। অতি গরিব তারা, কিন্তু পুরো পরিবার বাড়ি ফিরছে; সেই আনন্দে ছোট্ট ছেলেটা লঞ্চের মেঝেতে বসা বাবার কোলে একবার, একবার মায়ের কাছে, একবার নদীর কাছে যাচ্ছে আর বলছে, ‘আর কদ্দুর আর কদ্দুর’! হুমায়ুন আজাদের কথা, যতই ওপরে যাও ততই নীল, যতই গভীরে যাও ততই মধু। যাঁরা বিত্তবাসনার সিঁড়ির যতই ওপরে তাঁদের জীবনে হয়তো অনেক নীল আনন্দ আছে, কিন্তু সুখের মধু নিংড়াতে হলে অনেক মানুষের যৌথ উৎসব লাগে। ফুর্তি করতে একের বেশি দুই হলেই চলে, পার্টি করা যায় তিনজন হলেই, কিন্তু উৎসব সম্পূর্ণ সামাজিক। উৎসব আগেকার যুগের ঢাকাই ছবির মতো আংশিক রঙিন হলে হয় না। সমাজের সমগ্র মানুষ একতালে বেজে উঠলেই তবে বলা যায়, লেট দা ফেস্টিভ্যাল বিগিন—উৎসব শুরু হোক!শ্রেণিভেদে তাই উৎসবের চেহারা আলাদাই। অনেকে তো ঈদ এলেই হয় বিদেশ পানে ধাবিত হন, নয়তো নির্জন রিসোর্টে খুব ঘনিষ্ঠদের নিয়ে থাকেন। তাঁদের ঈদের আনন্দ ততই বাড়ে, যতই তাঁরা দূরে যান মানুষের, প্রতিবেশীর, সমাজের, দেশের। এতে কোনো দোষ নাই। আধুনিক ব্যক্তিস্বাতন্ত্র্যের দিনে সবারই যার যার মতো সুখী হওয়ার অধিকার আছে। কিন্তু উৎসব কবির মতো নির্জনতা চায় না, চায় কাকের মতো সামাজিকতা। কাক অতি সামাজিক প্রাণী, একা তারা চলে না। এই ঈদে বা সেই ঈদে আমরা শুধু দেখি দলে দলে মানুষ ছুটছে বাড়ির পানে। লাখে লাখে মানুষ কী দুঃসহ কষ্টে হেঁটে, ঝুলে, দেশের বিয়োগপ্রধান যোগাযোগব্যবস্থায় ভুগে, পদ্মা-মেঘনা-যমুনায় ভেসে বাড়ি যায়। তাদের ট্রেনের চাকায় একটা বাদ্যই বাজে, ‘বাড়ি যাচ্ছি বাড়ি যাচ্ছি’! তারাই উৎসবটা ঘনিয়ে তোলে। ঢাকায়ও দেখেছি, এবার খুলনায়ও দেখলাম, অতিকায় শপিং কমপ্লেক্সের চেয়ে বেশি ভিড় অল্প আয়ের মানুষের হকার্স মার্কেটে, ফুটপাথের দোকানে। অতিকায় ডাইনোসর বিলুপ্ত হয়ে গেছে, অতি ধনীরা অদৃশ্য হয়ে যাবে, তবু এই মানুষেরা থাকবে বলেই জীবন বয়ে যাবে। উৎসব রঙিন হবে আর মানুষ মিলবে মানুষের সঙ্গে। আধুনিক মানুষের বিচ্ছিন্নতার কবি সদ্যপ্রয়াত শহীদ কাদরী লিখেছিলেন, ‘মানুষ মিলবে মানুষের সাথে, কিন্তু শান্তি পাবে না পাবে না পাবে না।’ কিন্তু তলার মানুষের জীবনে শান্তি মানেই মানুষের সঙ্গে মানুষ। দেশ আর দ্যাশ এখনো আমাদের অনেকের জন্যই দুই আলাদা অনুভবের জগৎ। দেশ একটা বিমূর্ত ধারণা। আপনি কখনোই দেশের সমগ্রতাকে কিংবা দেশের সব মানুষকে একবারে কল্পনা করতে পারেন না। কিন্তু দ্যাশের মানুষ তার দ্যাশ ও সেই দ্যাশকে ভরাট করে থাকা মানুষকে ঠিক চেনে, বোঝে। ঈদ এলে এই ‘দেশের’ মানুষ ওই ‘দ্যাশে’ যায়। এই যাওয়া কেবল বাসে-লঞ্চে-ট্রেনে-ট্রাকে যাওয়া নয়, একটা নাগরিক বিচ্ছিন্নতার জগৎ থেকে আত্মীয়-বান্ধব-প্রতিবেশীর জগতে যাওয়া। ঢাকার মানুষ পথে নামে। পথের মানুষ ঘরে যায়। বাসার মানুষ বাড়ি যায়। ঢাকাকে খালি করে দিয়ে গ্রাম-মফস্বলে ঈদ জমে। সেটাই এজমালি বাংলাদেশের সত্যিকার ঈদ। এখনো অনেক এলাকায় ঈদগার কোলাকুলিতেই ঈদের মিলমিশ ফুরায় না। তারা যে কোরবানি দেয়, সেটাও দেয় কোনো আমবাগানের ছায়ায়, কিংবা কারও কাচারিবাড়ির চত্বরে। সবাই যার যার ভাগের দানের মাংস এক জায়গায় জড়ো করে, তারপর সেখান থেকেই বিলিবাট্টা যা হওয়ার হয়। উৎসব পালনের নামে দ্যাশের মানুষ আসলে শতবর্ষ ধরে সংস্কারহীন ছেঁড়া-ফাটা এই সমাজেরই নবায়ন ঘটাচ্ছে। বড় সামাজিক উৎসব মানেই পাবলিক লাইফের পুনরুজ্জীবন। বাংলাদেশের মতো এজমালি সংস্কৃতির জের রয়ে যাওয়া এই দেশে ধর্মীয় উৎসবের এই ধর্মনিরপেক্ষ তাৎপর্য রোমাঞ্চিত করার মতো ঘটনা। অথচ এ ঘটনাকে সহজ, সাবলীল আর আনন্দের সঙ্গে উদযাপন করায় কত বাধা। তখনই বোঝা যায়, এই রাষ্ট্র কাউকে ভোজন করায়, কারও জন্য দেয় আহার, কাউকে খেতে দিয়েই খালাস, আর বাকিদের জন্য বরাদ্দ গিলবার কষ্ট। বাংলাদেশের অধিকাংশ মানুষেরই দেশ একটা নয়, দুটো। একটা দেশ মানচিত্রে থাকে, অন্য দেশটা হারানো দেশ আটলান্টিসের মতো মনের সাগরতলে ঘুমিয়ে থাকে। দুই দেশ সর্বদাই আলাদা, পরস্পরের সঙ্গে তাদের হয় নাকো দেখা। একটা তার জাতীয় ‘দেশ’, অন্যটা তার জন্মস্থানের ‘দ্যাশ’। ঈদ এলে এই ‘দেশের’ মানুষ ওই ‘দ্যাশে’ যায়। একটা তার অস্থায়ী ঠিকানার সোসাইটি, ওটা তার স্থায়ী ঠিকানার কমিউনিটি। একটা স্বার্থের, অন্যটা আবেগের; একটা বাস্তব অন্যটা রোমান্টিক। ঈদ এলে এই দুইয়ের মধ্যে দেখাদেখি হয়। বাস্তবকে ছাপিয়ে, মানচিত্রের ঊর্ধ্বে এক কল্পনার ‘দ্যাশ’ জেগে ওঠে। ঔপনিবেশিকতার জের বয়ে চলা বাংলাদেশের রাজধানীর সঙ্গে আমাদের প্রেম পরকীয়া; আপনকীয়া প্রেম এখনো শৈশবের দ্যাশ-গেরামের সঙ্গেই।আমাদের বেশির ভাগেরই পেছনে এখনো ‘দ্যাশের’ অদৃশ্য লেজ ঝুলছে। বার্ষিক ঈদ উৎসবে মানুষ তাই সেই লেজ নাড়াতে নাড়াতে আপন ঠাঁইয়ের উদ্দেশে ঢাকাকে ফাঁকা করে দিয়ে যায়। ঢাকা ফাঁকা হয়ে যায়, আর ভরে ওঠে গ্রাম-মফস্বল। তখন তো মনে হতেই পারে, ট্রেনে বাসে লঞ্চে চড়ে ঢাকাই বুঝি সারা দেশে ছড়িয়ে পড়ছে। বর্ষার নতুন পানির মতো প্লাবিত করে দিচ্ছে সমাজকে।ওই যে লক্ষ্মীপুরের পাটোয়ারী বাড়ির কাচারির সামনে রিকশা থেকে নামছে বছর খানেক গ্রামে না আসা গ্রামের ছেলেটি। ওই যে বরিশালের কীর্তনখোলার লঞ্চঘাটে পুত্র-পুত্রবধূ আর নাতি-নাতনিদের নিতে দাঁড়িয়ে আছেন এক বৃদ্ধ। ওই যে উলিপুর স্টেশনে এইমাত্র খালাস করে দেওয়া ট্রেনযাত্রীরা পাকা রাস্তা ছেড়ে মেঠোপথ হয়ে জমির আইল দিয়ে ছড়িয়ে পড়ছে আশপাশের গ্রামগুলোয়। বিচ্ছিন্নতা পেরিয়ে দেশের মানুষ দ্যাশে ফিরছে।যারা দ্যাশের মানুষ, যারা দ্যাশে গেলেন, তারা পারলে যেন দেশের খবর নেন। কারা ভালো আছে, কারা ভালো নেই। কারা হিরো হলো আর কারা জিরো হয়ে হারিয়ে গেল। কতটা ভয় আর কতটা স্বস্তি সেখানে। শহর বড় আত্মকেন্দ্রিক, শহরে সত্য গুম হয়। দ্যাশে গেলে দেশের খবর নিয়েন। দ্যাশের বুকেই তো দেশ বেঁচে থাকে। তার ধুকপুকটা পারলে শোনেন আর বাঁচিয়ে রাখেন দ্যাশের কথা। সবাইকে ঈদ মোবারক।ইহাতে মন্তব্য প্রদান বন্ধ রয়েছে
117		গেল ঈদে শোলাকিয়ার ঈদের জামাতে জঙ্গি হামলার চেষ্টা হয়েছিল। তার আগেই ঘটে হলি আর্টিজান ট্র্যাজেডি। সে কারণে এবারের ঈদে আইনশৃঙ্খলা রক্ষাকারী বাহিনী খুবই সতর্ক ছিল। ঈদের প্রতিটি জামাতে নেওয়া হয় নিশ্ছিদ্র নিরাপত্তা। জনগণের মধ্যেও এক ধরনের উদ্বেগ-উৎকণ্ঠা ছিল। শেষ পর্যন্ত ঈদের দিনটি ভালোয় ভালোয় কেটে যাওয়ায় দেশবাসী স্বস্তি বোধ করছেন। আবারও প্রমাণিত হলো, বাংলাদেশ যেকোনো চ্যালেঞ্জ গ্রহণ করতে পারে। মাত্র দুই মাস আগেও যেখানে জঙ্গিবাদী তৎপরতা নিয়ে জনমনে শঙ্কা ও উদ্বেগ ছিল, এখন তা অনেকটাই কেটে গেছে। এবারের ঈদে কেউ জঙ্গি হামলার শিকার হননি। জঙ্গিবাদী হানা না থাকার অর্থ হলো বাংলাদেশের এগিয়ে যাওয়া। জঙ্গিরা ক্রমশই কোণঠাসা হয়ে পড়ছে। হলি আর্টিজানের ঘটনার পর আইনশৃঙ্খলা রক্ষাকারী বাহিনী বেশ কয়েকটি জঙ্গি আস্তানায় হানা দিয়ে বাঘা বাঘা জঙ্গিদের ধরতে ধরতে সক্ষম হয়েছে। জঙ্গিনেতা জাহিদুল ও তামিম চৌধুরী পুলিশ অভিযানে নিহত হয়েছেন। ঈদের দুদিন আগে রাজধানীর আজিমপুরে পুলিশ এক জঙ্গি আস্তানায় হানা দিয়ে অভিযান চালালে শমসেদ নামের এক জঙ্গি আত্মহত্যা করেন এবং অপর তিন নারী জঙ্গি আত্মহত্যা করতে গিয়ে গুরুতর আহত হয়ে এখন হাসপাতালে চিকিৎসাধীন। তাঁদের সূত্র ধরে নেপথ্যের কুশীলবদের খুঁজে বের করা যেতে পারে। নারী জঙ্গি বাংলাদেশে নতুন প্রবণতা। এখনই তা সর্বশক্তি দিয়ে মোকাবিলা করতে না পারলে বিপদ বাড়তে পারে। ২প্রতিবারে ঈদে আমরা প্রধানমন্ত্রী শেখ হাসিনা ও বিএনপির চেয়ারপারসন খালেদা জিয়ার দুটি ভিন্নমুখী শুভেচ্ছা বিনিময় অনুষ্ঠান দেখতে অভ্যস্ত। প্রধানমন্ত্রীর শুভেচ্ছা বিনিময়ে দেশের অগ্রগতি ও উন্নতির কথা থাকে। আর বিএনপির চেয়ারপারসনের শুভেচ্ছা বিনিময়ে দেশের দুরবস্থা ও গণতন্ত্রহীনতার কথাই বেশি শোনা যায়। কিন্তু এবার বিএনপির চেয়ারপারসন হজব্রত পালন করতে সৌদি আরব যাওয়ায় বিএনপির পক্ষ থেকে কোনো অনুষ্ঠানের আয়োজন করা হয়নি। একটি বিবৃতির মাধ্যমে খালেদা জিয়া দেশবাসীকে শুভেচ্ছা জানিয়েছেন। সংসদে অনুগত বিরোধী দলের নেতা রওশন এরশাদ কিংবা জাতীয় পার্টির প্রধান এরশাদকেও আনুষ্ঠানিক শুভেচ্ছা বিনিময় করতে দেখা যায়নি। বরাবরের মতো এবারও প্রধানমন্ত্রীর শুভেচ্ছা বিনিময়টি কেবল শুভেচ্ছার মধ্যে সীমিত থাকেনি। সেখানে বিভিন্ন শ্রেণি ও পেশার মানুষ তাঁকে কাছে পেয়ে তাঁদের অভাব অভিযোগের কথাও বলেছেন। আর প্রধানমন্ত্রী তাৎক্ষণিকভাবে সংশ্লিষ্ট ব্যক্তিদের প্রতিকারের নির্দেশ নিয়েছেন। কেবল ঈদ পর্বে নয়, প্রধানমন্ত্রীর দরবারে সাধারণ মানুষের অভাব অভিযোগ জানানোর একটি প্রাতিষ্ঠানিক ব্যবস্থা গড়ে তোলার কথাও ভাবা যেতে পারে।শুভেচ্ছা বিনিময় অনুষ্ঠানে প্রধানমন্ত্রী দেশবাসীকে জঙ্গিবাদের বিরুদ্ধে অবস্থান নেওয়ার আহ্বান জানিয়ে বলেছেন, ‘যারা নিরীহ মানুষকে মারে, তারা কখনো ধর্মে বিশ্বাস করতে পারে না। নিরীহ মানুষ হত্যা করা মানবতাবিরোধী কাজ। নিরীহ মানুষকে হত্যা করে কেউ বেহেশতে যেতে পারে না।’ গাজীপুরের টাম্পাকো ফয়েলস কারখানায় বয়লার বিস্ফোরণে ৩৩ জন নিহত হওয়ার ঘটনায় দুঃখ প্রকাশ করে প্রধানমন্ত্রী বলেন, ‘টাম্পাকো ফয়েলস কারখানায় যে ৩৩ জন নিহত হয়েছে, এটা অত্যন্ত দুঃখজনক ঘটনা।’এ ধরনের দুঃখজনক ঘটনা বাংলাদেশে প্রায়ই ঘটছে। তৈরি পোশাক খাতে তাজরীন ও রানা প্লাজা ট্র্যাজেডির পর দেশে-বিদেশে ব্যাপক আলোড়ন সৃষ্টি হয়। আমরা আশা করেছিলাম, সব কারখানার মালিকেরা আরও বেশি সজাগ হবেন। নিরাপত্তা নিশ্চিত করবেন। কিন্তু বাস্তবে যে সেটি হচ্ছে না, টাম্পাকো ফয়েলস কারখানার ঘটনাই তার প্রমাণ। দুর্ঘটনায় নিহত শ্রমিকের পরিবার এবং আহত শ্রমিকদের উপযুক্ত ক্ষতিপূরণের পাশাপাশি ভবিষ্যৎ সুরক্ষা নিশ্চিত করতে হবে। এ ঘটনার জন্য দায়ী ব্যক্তিদের শাস্তির আওতায় আনতে হবে।৩.সবকিছু মিলিয়ে মানুষ এবারের ঈদটি মোটামুটি স্বস্তিতেই উদ্‌যাপন করতে পেরেছেন। তাঁদের যাত্রাপথের ক্লান্তিও দূর হয়েছে স্বজনদের সঙ্গে ঈদের আনন্দ ভাগাভাগি করতে পেরে। এই যে ঈদকে উপলক্ষ করে লাখ লাখ মানুষ শহর থেকে গ্রামে যান, এর ইতি ও নেতি দুটো দিকই আছে। নেতি হলো এত বিপুলসংখ্যক মানুষের যাতায়াত নির্বিঘ্ন করা কঠিন হয়ে পড়ে। আর ইতির দিকটি হলো, গ্রাম ও শহরের বন্ধন। শহরে থেকেও গ্রাম বা শিকড়কে উপলব্ধি করার এ রকম নজির পৃথিবীতে দ্বিতীয়টি নেই। বাংলাদেশ প্রকৃতই একটি বৃহৎ গ্রাম, যেখানে পরস্পরের মধ্যে গভীর আত্মীয়তাবোধ রয়েছে। হিংসার রাজনীতি কিংবা জঙ্গিবাদ সেটিতে মাঝেমধ্যে ছেদ ঘটানোর চেষ্টা করলেও সফল হয়নি। সম্প্রীতি ও ভালোবাসাই শেষমেশ জয়ী হবে। পরাস্ত হবে জঙ্গিবাদ ও হিংসাবাদ। প্রতি ঈদ ও পার্বণের এটাই বার্তা।ইহাতে মন্তব্য প্রদান বন্ধ রয়েছে
118		যা মানুষকে কঠিন বিপদের মধ্যে নিক্ষেপ করছে, যে ক্ষতি পূরণ করা কখনোই সম্ভব নয়, যে ক্ষতি বহন করা মানুষের পক্ষে দুঃসাধ্য, সেই ক্ষতি নিয়েও ক্ষমতাবান ব্যক্তিদের হাসিঠাট্টামিশ্রিত ‘কোনো ক্ষতি হয়নি’ ‘কিংবা হবে না’ শুনে শুনে আমরা অভ্যস্ত। তাঁরা তাঁদের দিক থেকে যে খুব অসত্য বলছেন তা-ও নয়, কেননা ক্ষতি তো তাঁদের হয়ইনি, হবেও না কোনো দিন। তাঁরা মানুষ ও জনপদের অপরিসীম ক্ষতি করেন, লাভবান হন এবং তারপর চলে যান ধরাছোঁয়ার বাইরে।প্রথমে একটি বাঁধের কথা বলি। গত শতকের ষাটের দশকে গঙ্গা-পদ্মা নদীর ওপর যখন ফারাক্কা বাঁধ নির্মাণ চলছিল, তখনই এ নিয়ে প্রশ্ন উত্থাপিত হয়। ভারতের কয়েকজন বিশিষ্ট বিশেষজ্ঞও দীর্ঘ মেয়াদে এই বাঁধের ক্ষতিকর প্রভাব নিয়েই উচ্চকণ্ঠ ছিলেন। কিন্তু এর প্রতি কোনো গুরুত্ব না দিয়ে এই বাঁধ নির্মাণ শেষ করা হয় এবং ১৯৭৫ সালে তা চালু হয়। এই বাঁধের কারণে এত বছরে, বিশেষত শুষ্ক মৌসুমে, বাংলাদেশের প্রধান একটি নদীর পানিপ্রবাহ ভয়াবহ মাত্রায় বাধাপ্রাপ্ত হয়েছে। তার ফলে এর সঙ্গে সংযুক্ত আরও ছোট-বড় নদীর পানিপ্রবাহ ক্ষতিগ্রস্ত হয়েছে। ফলাফল বহুমাত্রিক বিপর্যয়, শুধু যে এসব নদীর অববাহিকায় জীবন, জীবিকা, ফসল উৎপাদন ক্ষতিগ্রস্ত হয়েছে তা-ই নয়, প্রতিবেশগত ভারসাম্য বিপর্যস্ত হয়ে জীবনমান স্বাস্থ্য প্রাণবৈচিত্র্যও বিপদাপন্ন হয়েছে। এর আর্থিক মূল্য বের করা কঠিন।এই ফারাক্কা বাঁধের পর বাংলাদেশে নেমে আসা আরও নদীর ওপর বাঁধ নির্মাণ করেছে ভারত, আরও পরিকল্পনাধীন আছে। এর ওপর ‘নদী-সংযোগ পরিকল্পনা’ নামে যে ভয়াবহ প্রকল্প নিয়ে অগ্রসর হচ্ছে ভারত তা পুরো অঞ্চলে নদী ও নদীনির্ভর জীবন ও অর্থনীতির ওপর মরণ আঘাত হানবে। আন্তর্জাতিক পানি কনভেনশন অনুযায়ী ভারত একতরফাভাবে কিছু করতে পারে না এবং ক্ষয়ক্ষতির দায় ভারতের ওপরই বর্তাবে। কিন্তু বাংলাদেশ কর্তৃপক্ষ এর সুরাহা করবে কি, তার নিজের উন্নয়ন মডেলেই যথেচ্ছাচার বাঁধ নির্মাণ, নদী দখল ও দূষণ দিয়ে নদীর বাকি অস্তিত্বের ক্ষতিসাধন করে চলেছে।নদীর ওপর যথেচ্ছাচার বাঁধ নির্মাণের সুবিধাভোগী বিশ্বজোড়া নির্মাণ কোম্পানি, কনসালট্যান্ট, প্রকৌশলী, রাজনীতিবিদ-ব্যবসায়ীদের জোট গত শতকের শেষ কয়েক দশকে বিশ্বের বহু দেশে বন্যানিয়ন্ত্রণ, সেচ ও সবুজ বিপ্লবের নামে নদীপ্রবাহ নিয়ন্ত্রণের এসব কর্মসূচি নিয়েছে। এর বিরূপ ফলাফল এখন পাওয়া যাচ্ছে। ভাটার দেশগুলো যে বড় বিপর্যয়ের সামনে পতিত হচ্ছে, তার দৃষ্টান্ত বিশ্বজোড়া। উজানের দেশগুলোতেও এর বিরূপ প্রতিক্রিয়া ক্রমেই স্পষ্ট হচ্ছে। সে কারণে নিজের মতো করে ভারত যে ফারাক্কা বাঁধ নির্মাণ করেছে, বাংলাদেশের মতামত ও অধিকারের তোয়াক্কা না করে যে বাঁধ চালু করেছে, শুকনো মৌসুমে পানি আটকে বর্ষা মৌসুমে পানি ছেড়ে ভেবেছে এতে ভাটির দেশের ক্ষতি হলে কী—ভারতের ব্যবসা-বাণিজ্যের প্রসার ঘটবে, ঘটনা তা ঘটেনি। বরং ভারতের দিকে নতুন নতুন সমস্যা ক্রমে জমে এখন ভয়াল আকার ধারণ করেছে। এর শিকার হচ্ছে অনেক এলাকা, বিহার তার অন্যতম, এই বাঁধের কারণে নদীর গভীরতা কমে যাচ্ছে, বন্যায় প্লাবিত হচ্ছে গ্রামের পর গ্রাম। বিহারে ব্যাপক ক্ষয়ক্ষতি এমন মাত্রায় পৌঁছেছে যে এই বছরে বিহারের মুখ্যমন্ত্রী ভারতের প্রধানমন্ত্রীর কাছে দাবি জানিয়েছেন ফারাক্কা বাঁধ ভেঙে ফেলতে (বাংলাদেশের মানুষের মনের কথাও তাই। কিন্তু কখনো সরকার বা প্রধান প্রধান রাজনৈতিক দল তা বলেনি)। কিন্তু ভারতপন্থী ও ভারত বিরোধিতার নামে পরিচালিত রাজনীতির দুষ্টচক্রের কারণে বাংলাদেশে এ নিয়ে সুস্থ আলোচনা হয় না কখনো। কিন্তু সর্বসাধারণের মনের মধ্যেই এ বিষয়ে ক্ষোভ আছে। বরাবর ভারত এটি উপেক্ষা করতে চেয়েছে ‘এগুলো নিছক ভারতবিদ্বেষী রাজনীতি’—এই আওয়াজ দিয়ে।ফারাক্কার জন্য ক্ষতি কত দূর পর্যন্ত বিস্তৃত হয়েছে তার প্রমাণ সুন্দরবন। সুন্দরবন যেসব নদী ও শাখা নদীর পানিপ্রবাহের ওপর নির্ভরশীল, সেই নদীগুলো আবার গঙ্গা-পদ্মার পানিপ্রবাহের সঙ্গে সংযুক্ত। ফারাক্কা কাজ শুরুর পর থেকে নদীগুলোর রুগ্ণতাপ্রাপ্তিতে তাই সুন্দরবনে মিঠাপানির প্রবাহ দুর্বল হয়ে যায়, ফলে সুন্দরবনে বিপরীত থেকে সমুদ্রের নোনাপানির প্রবাহ ভারসাম্যহীনভাবে বেড়ে যায়। এক গবেষণার ফলাফলে তাই দেখা যায়, ‘গঙ্গা নদীর মিঠাপানি গড়াই হয়ে পশুর নদ ও শিবসা নদীর মাধ্যমে সুন্দরবনে প্রবাহিত হয়। ফারাক্কা বাঁধের পর পানিপ্রবাহ কমে গেছে।...মিঠাপানির প্রবাহ কম থাকায় লবণাক্ত পানি ঢুকে পড়ছে বনের মধ্যে। এ কারণে ম্যানগ্রোভ উদ্ভিদ বেঁচে থাকতে পারছে না।...বাঁধ চালুর পর শুষ্ক মৌসুমে সুন্দরবন প্রতি সেকেন্ডে শূন্য থেকে ১৭০ ঘনমিটার পলিযুক্ত মিঠাপানি গ্রহণ করেছে। সেখানে লবণাক্ততার পরিমাণ ঠিক রাখার জন্য কমপক্ষে ১৯৪ দশমিক ৪ ঘনমিটার পানিপ্রবাহ প্রয়োজন। কম পানিপ্রবাহ থাকায় সাগরের লবণাক্ত পানি বনের মধ্যে ঢুকে যাচ্ছে। যদিও ১ শতাংশের বেশি লবণাক্ততা থাকলে সুন্দরীগাছের বেঁচে থাকা কঠিন।’ (প্রথম আলো, ৩ সেপ্টেম্বর ২০১৬) বছরের পর বছর এই পরিস্থিতি সুন্দরবনকে অনেক দিক থেকে দুর্বল করেছে।বাংলাদেশের জন্য শুধু নয়, ভারত বাংলাদেশের বিভিন্ন নদীপ্রবাহ এবং বিস্তীর্ণ উপকূলীয় অঞ্চলের জন্য সুন্দরবনের গুরুত্ব বোঝার ক্ষমতা বা দায়বদ্ধতা যদি দুই দেশের সরকারের থাকত, তাহলেও ফারাক্কা নিয়ে গভীর পর্যালোচনা ও নতুন চিন্তা দেখা যেত। কিন্তু তা না থাকার ফলে দশকের পর দশক ফারাক্কা প্রাণ, প্রকৃতি, পরিবেশের ক্ষতি করে গেছে। সুন্দরবনকে এই বিপর্যয় থেকে উদ্ধার করার চেষ্টা না করে একই দৃষ্টিভঙ্গির প্রকাশ ঘটিয়ে সুন্দরবনবিনাশী প্রকল্প হাজির করা হয়েছে, সেটি হলো রামপাল কয়লাভিত্তিক বিদ্যুৎ প্রকল্প। এর প্রধান উদ্যোক্তা এবং পরিচালক ভারতের এনটিপিসি, এই কেন্দ্র নির্মাণ করবে ভারতের একটি কোম্পানি, এর জন্য ঋণ জোগান দেবে ভারতের রাষ্ট্রীয় ব্যাংক (এর জন্য সার্বভৌম গ্যারান্টি দেবে বাংলাদেশ সরকার) এবং সব লক্ষণ বলছে কয়লা জোগান দেবে ভারতের কয়লা কোম্পানি। তার মানে কাগজপত্রে ৫০: ৫০ মালিকানা ও মুনাফা দেখানো হলেও বিনিয়োগ, নানা কিছু বিক্রি, কর্মসংস্থান ও মুনাফা সবকিছুতেই ভারতের বিভিন্ন কোম্পানিরই সুবিধা।বিপরীতে বাংলাদেশের শুধুই ক্ষতি, সুন্দরবন হারানোর মতো অপূরণীয় অচিন্তনীয় ক্ষতি, বহু মানুষের জীবন-জীবিকার ক্ষতি, কয়েক কোটি মানুষের জীবন নিরাপত্তার ঝুঁকি, তারপরও ঘাড়ে ঋণ আর আর্থিক বোঝা। কিন্তু ক্ষতি কি শুধু বাংলাদেশের মধ্যে সীমাবদ্ধ থাকবে? না। প্রকৃতি অবিচ্ছিন্ন, সীমান্তে কাঁটাতার দিয়ে তার সর্বনাশ আসা ঠেকানো যায় না। সে জন্য সুন্দরবন বাংলাদেশ অংশে বিপর্যস্ত হলে ভারতের অংশের সুন্দরবনও তার থেকে বাঁচবে না। তাই কলকাতায় সুন্দরবনবিনাশী প্রকল্পের বিরুদ্ধে এক সমাবেশে সংহতি জানাতে এসেছিলেন সেই এলাকার কয়েকজন অধিবাসী। তাঁদের একজন আমাকে বললেন, ‘আমরা ওই এলাকায় ৫০ লাখ মানুষ বসবাস করি। সুন্দরবনের ক্ষতি হলে আমাদের সর্বনাশ। তাই আমরাও এই লড়াইয়ে আছি।’মুক্তিযুদ্ধে ভারতের ভূমিকায় বাংলাদেশের মানুষ একটি বড় আশ্রয় পেয়েছিল, তার কারণে বাংলাদেশের মানুষের মনে সব সময়ই একটা কৃতজ্ঞতাবোধ আছে। কিন্তু আবার ভারতের শাসকদের গৃহীত কোনো কোনো নীতি নিয়ে বাংলাদেশের জনগণের ক্ষোভও আছে। এগুলো মানুষ ভুলে যেতে চাইলেও পারে না। ফারাক্কা এর একটি, তারপর আরও বাঁধ, তারপর নদী-সংযোগ পরিকল্পনা, সীমান্তে মানুষ হত্যা, বাণিজ্যে প্রতিবন্ধকতা, ট্রানজিটের নামে পুরো যোগাযোগব্যবস্থার ওপর সুবিধা আদায় ইত্যাদি। সর্বশেষ সুন্দরবনবিনাশী রামপাল বিদ্যুৎ প্রকল্প। আগেরগুলো সম্পর্কে মানুষের মধ্যে ক্ষোভ আছে, তারপরও মানুষ আশা নিয়ে থাকে হয়তো এসবের সমাধান একদিন পাওয়া যাবে।পুরোনো উন্নয়ন মডেলে নদীসহ প্রকৃতির ওপর কর্তৃত্বকেই মানুষের ক্ষমতা আর উন্নয়নের প্রদর্শনী ভাবা হতো, এখন তার পরিণাম যত স্পষ্ট হচ্ছে ততই ভুল সংশোধনের পথ খুঁজছে মানুষ। এমনকি বাঁধ ভেঙে হলেও নদীকে স্বাভাবিক প্রবাহের মধ্যে নিয়ে যাওয়া, প্রকৃতির সঙ্গে সমন্বয় করে উন্নয়ন চিন্তা ক্রমে শক্তিশালী হচ্ছে। ভারত-বাংলাদেশকেও সেই পথই ধরতে হবে।কিন্তু রামপাল বিদ্যুৎকেন্দ্রের কারণে যখন সুন্দরবনের বিনাশ ঘটবে, সেই ভুল সংশোধনের সুযোগ থাকবে না, সুন্দরবনের এই ক্ষতি আর কোনো কিছু দিয়েই পূরণ করা যাবে না। ফলে তখন মানুষের তীব্র ক্ষোভ দীর্ঘস্থায়ী হতে পারে।আমরা চাই না এ রকম একটি পরিস্থিতি তৈরি হোক। ‘কোনো ক্ষতি হয়নি, কোনো ক্ষতি হবে না’ আপ্তবাক্য উচ্চারণ আওড়িয়ে সত্য আড়াল করা যাবে না। সে জন্য আমরা চাই দুই দেশের দীর্ঘমেয়াদি বন্ধুত্বের স্বার্থেই বাংলাদেশ ও ভারতের সরকার দ্রুত এই প্রকল্প থেকে সরে আসবে। আমরা এখনো আশা করি, সমমর্যাদার ভিত্তিতে দুই দেশের শান্তিপূর্ণ সহাবস্থান নিশ্চিত হবে, বন্ধুত্ব হবে প্রকৃতই বিকাশমুখী এবং উভয়ের জন্য কল্যাণকর। দুই দেশের সজাগ মানুষ জনপন্থী উন্নয়নের ধারার জন্য যৌথ চিন্তা ও লড়াই শক্তিশালী করলে নিশ্চয়ই দুই দেশের মানুষের প্রকৃত বন্ধুত্বের ভিত মজবুত হবে।আনু মুহাম্মদ: অর্থনীতিবিদ ও অধ্যাপক, জাহাঙ্গীরনগর বিশ্ববিদ্যালয়।anu@juniv.edu/anujuniv@gmail.comইহাতে মন্তব্য প্রদান বন্ধ রয়েছে
119		ভারতের সুপ্রিম কোর্ট নতুন করে আবারও বলেছেন, সরকারের সমালোচনা করা আর রাষ্ট্রের বিরুদ্ধে অপরাধ করা এক নয়। সরকার পরিচালনায় কোনো এক বা একাধিক দল থাকে। নানা কারণে তাদের কাজের সমালোচনা করার দরকার পড়ে। কিন্তু সহনশীলতার ঘাটতি দেখা দিলে সরকারগুলো তা সহ্য করতে চায় না। তাই তারা অভিযুক্ত ব্যক্তিদের বিরুদ্ধে রাষ্ট্রদ্রোহ মামলা করার প্রবণতা দেখিয়ে থাকে। তারা সরকার ও রাষ্ট্রের পার্থক্য রাখতে চায় না। দক্ষিণ এশিয়ার অনেক দেশের মতো ভারতেও এই ক্ষতিকর প্রবণতা প্রকট রূপ নিয়েছে।৬ সেপ্টেম্বর ভারতের সুপ্রিম কোর্ট বলেছেন, সরকারের সমালোচনা রাষ্ট্রদ্রোহ নয়। এ কথা এবারই প্রথম উচ্চারণ করেননি তাঁরা। ভারতে একটি বিষয় দেখা যায়, সর্বোচ্চ আদালত অত্যন্ত দরকারি কথা বারংবার বলেন। আদর্শ অবস্থান হলো, এক কথা তাঁরা একবারই বলবেন। সর্বোচ্চ আদালত যা বলে দেবেন, সেটাই আইন। কিন্তু বহু গুরুত্বপূর্ণ ক্ষেত্রে দেখতে পাই, তাঁরা এক কথা বারংবার বলেন। এবং গণমাধ্যমগুলো সেসব খবর এমনভাবে প্রকাশ করে, যা দেখে বা শুনে আনকোরা কারও মনে হবে, এটা বুঝি তাঁরা এই প্রথম বললেন। অনুমান করি, প্রায় একই কথা বারংবার বলা এবং গণমাধ্যমে তা মোটা হরফে শিরোনাম হওয়ার কারণে সমাজে ও সরকারের ভেতরে সচেতনতা ও সংবেদনশীলতা তৈরি হয়। আর এটাই সব থেকে কার্যকর ও শক্তিশালী রক্ষাকবচ সৃষ্টি করে। উপমহাদেশের যেসব সমাজে এর যত বেশি ঘাটতি, সেখানে এ ধরনের কালাকানুনের নির্দয় ও বেপরোয়া প্রয়োগ কখনো কখনো ভয়াবহ রূপ নিতে দেখা যায়।সরকারের সমালোচনা যে রাষ্ট্রদ্রোহ নয় এবং রাষ্ট্রদ্রোহ যে ঔপনিবেশিক প্রভুদের শোষণের হাতিয়ার ছিল, সেই সত্য ১৯৬২ সালে কেদারনাথ সিং বনাম বিহার মামলায় ভারতের সুপ্রিম কোর্ট পরিষ্কার করেছিলেন। এটা ভারতের গণতন্ত্র ও রাজনীতিকদের জন্য গৌরবের কথা নয় যে তাঁরা সেই রায়ের আলোকে আজ পর্যন্ত ১২৪ক ধারায় (রাষ্ট্রদ্রোহের শাস্তির বিধান) একটি প্রগতিশীল পরিবর্তন আনতে পারেননি। আবার একই সঙ্গে এটাও সত্য, ভারতের রাজনীতিবিদেরা অন্তত তাঁদের বিরুদ্ধে উচ্চ আদালতে মামলা দায়ের করার অধিকারকে স্বীকার করেছেন; সহনশীলতা দেখিয়েছেন। রাষ্ট্রদ্রোহের হাতিয়ার দিয়ে যখনই সরকার কারও মুখ বন্ধ করতে এবং নিপীড়ন চালাতে বড় বেশি রকমের মাত্রা অতিক্রম করতে চেয়েছে, তখনই নাগরিক সমাজ শিরদাঁড়া খাঁড়া করেছে। দরখাস্ত হাতে ছুটে গেছে সুপ্রিম কোর্টে। এবং উল্লেখযোগ্য ক্ষেত্রে তারা অন্তত একটা প্রতিকার পেয়েছে।এবারে যে প্রেক্ষাপটে রিট হলো সেটা ভীষণ স্পর্শকাতর। বেঙ্গালুরুর পুলিশ অ্যামনেস্টি ইন্টারন্যাশনালের বিরুদ্ধে রাষ্ট্রদ্রোহ মামলা এনেছে। কারণ, তারা একটি সেমিনারের আয়োজন করেছিল, যার শিরোনাম ছিল, ‘জম্মু ও কাশ্মীরে মানবাধিকারের লঙ্ঘন ও ন্যায়বিচার প্রত্যাখ্যানের অভিযোগ’। এই বিষয়ের সঙ্গে দেশের সার্বভৌমত্ব ও অখণ্ডতার প্রশ্ন জড়িত, এই যুক্তি দেখিয়ে জনচিত্তে চাঞ্চল্য সৃষ্টি করতে খুব বেশি কাঠখড় পোড়ানোর দরকার হওয়ার কথা নয়। তার থেকেও গুরুতর কথা হলো, সুপ্রিম কোর্টে যাঁরা সরকারের এই পদক্ষেপের বিরুদ্ধে দরখাস্ত হাতে ছুটে গেছেন, তাঁরা আবার এনজিও করেন। আমার নজরে পড়েনি, ভারতের দেশপ্রেমিক কেন্দ্রীয় বা রাজ্যসরকার বা তাদের ‘স্বনিয়োজিত’ সমর্থক ও মিত্ররা সংশ্লিষ্ট এনজিও কর্মীদের সততাকে প্রশ্নবিদ্ধ করেছেন কি না; এনজিওগুলোর ডলারের সুলুক সন্ধান করে কোনো বক্তৃতা-বিবৃতি দিয়েছেন কি না। তবে এমন কিছু ঘটলেও দরখাস্তকারীদের তাতে খুব দুঃখিত হওয়ার কারণ নেই। কারণ তাঁরা দ্রুত প্রতিকার পেয়েছেন। শুনানির জন্য তাঁদের তীর্থের কাক হতে হয়নি। ভারতের সুপ্রিম কোর্ট বাক্স্বাধীনতার পক্ষে তাঁদের কণ্ঠ উচ্চকিত করেছেন। যদিও ভারতের সরকারও এনজিওগুলোর বিদেশ থেকে অর্থ আনার ওপর কড়াকড়ি নিয়ন্ত্রণ আরোপ করেছে এবং সেই চেষ্টা তারা অব্যাহত রেখেছে। সেই তালিকায় অ্যামনেস্টিও আছে।তদুপরি এই রায় পাওয়া সম্ভব হয়েছে। কারণ, এটা হচ্ছে ভারতের সেই সুপ্রিম কোর্ট, যাঁরা বিচারক নিয়োগে নিজেদের তৈরি করা আইন বা নীতিমালা প্রণয়ন করেই ক্ষান্ত হন না; বাস্তবে সেটা প্রয়োগ করারও একটা সামর্থ্য অর্জন করেছেন। এবং শুধু করেছেন বললে সবটা বলা হবে না। বিচারক নিয়োগে দলীয়করণ বা অন্য কোনো অনভিপ্রেত বিবেচনা কাজ করে না বলেই সচেতন মহল ও জনগণের কাছে বিশ্বাসযোগ্যভাবে প্রতীয়মান হচ্ছে। ভারতের সুপ্রিম কোর্টের এই শক্তি অর্জনকে আমরা সমীহ করি। গোটা বিশ্ব করে।তবে দ্য হিন্দুর রিপোর্ট পড়ে ধারণা করা যায়, আবেদনকারীরা যে আশায় দণ্ডবিধির ১২৪ক ধারা প্রশ্নে ভারতের সুপ্রিম কোর্টের শরণাপন্ন হয়েছিলেন, তাতে তাঁরা যথেষ্ট সফল হয়েছেন বলে মনে না। এর প্রধান কারণ, আবেদনকারীরা এই রাষ্ট্রদ্রোহের অপপ্রয়োগের আধিক্যে বিচলিত ছিলেন। ২০১৪ সালেই সরকার ৪৭টি দেশদ্রোহের মামলা দায়ের ও ৫৮ জনকে আটক করেছিল। কুদানকুলামে একটি আণবিক বিদ্যুৎ প্রকল্প হবে। স্থানীয় লোকেরা পরিবেশ বিপর্যয়ের আশঙ্কায় প্রতিবাদী হলেন। মনমোহন সিংয়ের আমলে সরকারি তদন্তে বিক্ষোভ উসকে দিতে বিদেশি হাতেরও খোঁজ মিলেছিল। কিন্তু দেখার বিষয় হলো, সুপ্রিম কোর্ট তা সত্ত্বেও বলেছেন—ওই প্রকল্পের যাঁরা বিরোধিতা করেছেন, তাঁরা আর যা-ই হোক রাষ্ট্রের বিরুদ্ধে বিদ্রোহ করেননি! শায়েস্তা করতে চাইলে অন্য ধারায় করুন।এই মামলায় আবেদনকারীরা বুঝেছেন ঠিকই, তৃণমূলের পুলিশ কনস্টেবলই প্রথম ঝামেলাটা পাকান। তাঁরা দ্রুত ১২৪ক ধারার আওতায় মামলা ঠুকে দেন। আদালত যতক্ষণে প্রতিকার দেন, তত দিনে অভিযুক্ত ব্যক্তিদের ক্ষতি যা হওয়ার তা অনেকটা হয়ে যায়। তাই আবেদনকারীদের এবং ব্যক্তিগতভাবে আমার কাছে অত্যন্ত শ্রদ্ধাভাজন আইনজীবী প্রশান্ত ভূষণ নিবেদন করেছিলেন, পুলিশ ১৯৬২ সালের রায় বোঝে না, তারা বোঝে দণ্ডবিধি। তাই আদালত যাতে পুলিশের জন্য পালনীয় একটি গাইডলাইন করে দেন।বাংলাদেশেও এই সমস্যা দিনে দিনে প্রকট রূপ নিচ্ছে। সিলেটের এক পান দোকানদার এক যুদ্ধাপরাধীর মুক্তি চেয়ে অ্যাটর্নি জেনারেলকে চিঠি লেখায় তাঁকে রাষ্ট্রদ্রোহের দায়ে আটক করা হয়। গত জুলাইয়ে বাঁশখালীর দুই শিক্ষক বিতর্কিত প্রশ্নপত্র তৈরি করলে, পুলিশের স্মরণ পড়ে দণ্ডবিধির রাষ্ট্রদ্রোহসংক্রান্ত ১২৪ক ধারাটি দিয়েই তাঁদের ঘায়েল করতে হবে। ২০১৪ সালে প্রধানমন্ত্রী সম্পর্কে ‘কুরুচিপূর্ণ’ মন্তব্য করার দায়ে কিশোরগঞ্জের ইটনায় বিএনপির এক নেতার বিরুদ্ধে স্থানীয় আওয়ামী লীগ নেতার মানহানির বিধান মনে পড়ে না, তাঁর মনে পড়ে এটা রাষ্ট্রদ্রোহ না হয়ে যায় না। আর আমরা সম্প্রতি অবাক বিস্ময়ে দেখলাম, ডেইলি স্টার সম্পাদক মাহ্ফুজ আনামের একটি মন্তব্যকে কেন্দ্র করে ৫৩ জেলায় দায়ের করা ৮৩টি মামলার মধ্যে ১৭টিতে রাষ্ট্রদ্রোহের অভিযোগ আনা হলো। এর সবটাই নির্দেশ করে যে থানা ও আদালতকে কোনো একটি উপযুক্ত গাইডলাইন অনুসরণ করতে বলা হলে আইনের যথা প্রয়োগ না হওয়ার ঝুঁকি কমানো যাবে।ভারতের সুপ্রিম কোর্ট বেঞ্চ বলেছেন, রাষ্ট্রদ্রোহ কী তা ‘কনস্টেবলদের বোঝার দরকার নেই।’ আমাদের ক্ষেত্রে ভারতের এই বাস্তবতা যথাযথ নয়। কারণ, তাঁদেরই ভালো করে বুঝতে হবে। ডিসি ও ওসিদের এ ব্যাপারে প্রশিক্ষণ দিতে হবে। ভারতের সুপ্রিম কোর্ট অবশ্য এটা বলেছেন, ‘সরকারের সমালোচনা যে রাষ্ট্রদ্রোহ নয়, সেটা বুঝতে হবে হাকিমদের, তাঁরা ১৯৬২ সালের রায়ে প্রদত্ত গাইডলাইন মানবেন। এবং সেই মতে কোন অভিযোগ সরকারের সমালোচনা, কোনটা রাষ্ট্রদ্রোহ—তা সাব্যস্ত করবেন। যে কথা ও কাজ গণ-নৈরাজ্য বা সহিংসতা উসকে দেওয়ার নির্দিষ্ট উদ্দেশ্যকল্পে হবে না, তা রাষ্ট্রদ্রোহ হবে না।’শুধু এটুকুই নিবেদন রাখব—১৯৬২, ২০১৬ সালসহ এ-সংক্রান্ত যাবতীয় সুপ্রিম কোর্ট রায়ের আলোকে দেশেও একটি বিস্তারিত গাইডলাইন বা নীতিমালা দরকার। সরকার এটা করবে না। এতে ঝুঁকি ও জটিলতাও আছে। তাই বিচারিক আদালতগুলোর জন্য সুপ্রিম কোর্ট একটি লিখিত গাইডলাইন করে দিলে তা পুলিশও ব্যবহার করতে পারবে। আমি আমার অভিজ্ঞতা থেকে বলতে পারি, রায়ের যে অংশ অপারেটিভ (কার্যকর ও বাধ্যকর) সেটা যদি সংশ্লিষ্ট আদালতের বিচারপতিরাই চূড়ান্ত করে দেন, তাহলে বহু ধরনের জটিলতা, দ্ব্যর্থকতা ও বিভ্রান্তির হাত থেকে আমরা পরিত্রাণ পেতে পারি। সুতরাং কতিপয় জনগুরুত্বসম্পন্ন বিষয়ে সুপ্রিম কোর্টের নিজের রায়ের আলোকেই গাইডলাইন গ্রন্থনার একটা রেওয়াজ গড়ে তোলা সমীচীন মনে করি।সেটা চালু করা সম্ভব হলে উপমহাদেশের বাসিন্দা হিসেবে আমরা হয়তো তা থেকে উপকৃত হতে পারি।মিজানুর রহমান খান: সাংবাদিক৷mrkhanbd@gmail.comইহাতে মন্তব্য প্রদান বন্ধ রয়েছে
120		কর্তৃপক্ষের মতে, আমাদের দেশে অনিষ্পন্ন মামলার সংখ্যা প্রায় ৩২ লাখ। আর বিচারকের সংখ্যা ১ হাজার ৭০৪। সংবাদপত্রের মতে, কোনো স্থানে বিচারকের সংখ্যা একজন হলে মামলার সংখ্যা অন্তত ৭৮। দৈনিক মামলার সংখ্যা ১৫ হলে এবং একেকটিতে সময় গড়ে আধা ঘণ্টা লাগলে কেবল শুনানিতে প্রয়োজন সাত ঘণ্টা। রায় দেওয়ার জন্য যদি একটি মামলাও থাকে, তাতে প্রয়োজন কমপক্ষে দুই ঘণ্টা। কাজেই কর্মঘণ্টা সাড়ে ছয় হলে দৈনিক প্রয়োজন হচ্ছে সাড়ে নয় ঘণ্টা। আবার দৈনিক আরও ১০টি মামলা দায়ের হচ্ছে। তাই প্রতিদিন নিষ্পত্তির চেয়ে অনিষ্পন্ন মামলার সংখ্যা বৃদ্ধি পাচ্ছে।এই ক্রমবর্ধমান জটে অতিষ্ঠ হয়ে সমাজে প্রতিদিন কতগুলো ধ্বনি শোনা যায়। সেগুলো হচ্ছে ‘সাত দিনের মধ্যে ফাঁসি চাই’, ‘২৪ ঘণ্টায় গ্রেপ্তার চাই’, ‘দৃষ্টান্তমূলক শাস্তি চাই’ ইত্যাদি। এরপর দেখি দ্রুত বিচার আদালত প্রতিষ্ঠার খবর। কোনো অপরাধের দ্রুত বিচার করা মানেই অন্যান্য অপরাধের বিচারের গতিকে আরও শ্লথ করে দেওয়া। কারণ, সবকিছুর একটি সর্বোচ্চ বহনক্ষমতা আছে। আইনে আছে, প্রত্যেকের কেবল আইনের পথে ন্যায়বিচার পাওয়ার অধিকার রয়েছে। আবার দাবি করা হয়, বিচার সাত দিনের মধ্যে এবং দৃষ্টান্তমূলক শাস্তিসংবলিত হলেই হবে না। তা হতে হবে স্বচ্ছ, নিরপেক্ষ, সুষ্ঠু ও সম্পূর্ণ গ্রহণযোগ্য। অনেক মামলায় আসামির সংখ্যা ২ হাজার ২০০, ১০ হাজার, ১৫ হাজার ইত্যাদিও থাকে। এঁদের অনেকেই অজ্ঞাতনামা, অনেকে পলাতক এবং তাঁরা বিদেশেও থাকতে পারেন। সব আসামি, উকিল, পুলিশ, সাক্ষী, বাদী, বিবাদী, পিপি, জিআরও ও বিচারকদের উপস্থিতি নিশ্চিত করে তদন্ত ও অভিযোগ গঠন শেষে, আত্মপক্ষ সমর্থনের সুযোগ প্রদান করে মামলাজটের ক্রম ভঙ্গ করে কোনো মামলার বিচার সাত দিনের মধ্যে কী করে করা সম্ভব? যে আসামি বিদেশে পলাতক, তাঁকে ২৪ ঘণ্টার মধ্যে গ্রেপ্তার করা যাবে কী করে? একজন তদন্তকারীর হাতে মামলার সংখ্যা কয়টা? তিনি কোনটিতে কতটুকু সময় দেবেন? ২ হাজার ২০০ আসামিকে গ্রেপ্তার করতে এবং পাঁচ-ছয় হাজার পৃষ্ঠাবিশিষ্ট অভিযোগপত্র দায়ের করতে তাঁর কত সময় লাগবে? ইতিমধ্যে তাঁর হাতে পুরোনো মামলাগুলোর কী হবে? এভাবে নিষ্পত্তি বাস্তবসম্মত নয় বলেই তা হচ্ছে না এবং এই ধ্বনিগুলো ক্রমেই বৃদ্ধি পাচ্ছে। এবার আসা যাক এই মামলাজটের পেছনের সংস্কৃতির বিষয়টিতে। নানা দুর্বিপাকের মধ্যে মরণপণ লড়াই করে বেঁচে থাকার ব্যাপারে আমাদের রয়েছে উচ্চ পর্যায়ের দক্ষতা। তাই ১৯৭০ সালের সাড়ে ৭ কোটি মানুষ আজ ১৬ কোটিতে উন্নীত।মানসিক দিক থেকেও আমরা আত্মরক্ষায় সক্ষম। দোষত্রুটি করে কীভাবে তা মুছে ফেলা যাবে, গোপন করা যাবে এবং আলামত ও সাক্ষ্য ধ্বংস করা (মামলায় সাক্ষ্য দিয়ে আদালত প্রাঙ্গণে/নিজ বাড়িতে ফিরে/পথিমধ্যে আসামির হাতে নিহত হওয়ার ঘটনাগুলো বিবেচ্য। এ জন্য এখন সাক্ষ্য রক্ষা আইনের কথা শোনা যায়) যাবে, এ গুলো হচ্ছে এ দক্ষতার নানা দিক। অন্যদিকে বিচার করার দক্ষতা হচ্ছে নির্ভুলভাবে তদন্তকাজ সম্পন্ন করা; আসামি, আলামত ও সাক্ষী-সাবুদ সংগ্রহ ও সংরক্ষণ করা; অভিযোগপত্রে নিখুঁতভাবে আইনের প্রযোজ্য ধারা সংযোজিত করে তা আদালতে দাখিল করা। অন্তর্মুখী হয়ে লুকিয়ে থাকা, গোপন করা, বিকৃত করা ইত্যাদির বিপরীতে বহির্মুখী হয়ে উদ্ঘাটন করা এবং অভিযোগ প্রতিষ্ঠা করাই এ ক্ষেত্রে প্রয়োজন। আমরা যে এ ক্ষেত্রে কেমন তার নমুনাও আছে। এক জনপ্রিয় চলচ্চিত্রের বেস্ট ডায়ালগ ছিল, ‘ফিরিয়ে দাও আমার ১২টি বছর’। তার মানে ওই বিচারেও ভুল ছিল। অসংখ্য নারাজি পিটিশন, সরকার বনাম সরকারি কর্মচারী মামলায় ৯৯ শতাংশ ক্ষেত্রে কর্মচারীর জয়লাভ থেকেও বোঝা যায় প্রসিকিউশনে নয়, আত্মরক্ষায় আমরা কত দূর সমর্থ। আবার কথিত অপরাধীকে বিচার থেকে রক্ষা করার প্রচেষ্টার খবর যেমন, ক্যাম্পাসে ইভ টিজারদের রক্ষার জন্য একটি মহল মরিয়া, কিংবা অভিযুক্ত ব্যক্তির স্বামীকে তদন্তকারী হিসেবে নিয়োগ বা মামলার গতি ঘুরিয়ে দেওয়ার জন্য আসামির প্রচেষ্টা আর একটি সমস্যা।  স্মরণাতীত কাল থেকেই আমরা একটি কলহপরায়ণ জাতি। লর্ড মেকোলে ও রবীন্দ্রনাথ ঠাকুর তাঁদের রচনায় এ সম্পর্কে যা লিখে গেছেন, তা দিনে দিনে আরও ভারী হয়েছে। যার কাছে বিচার চাইছি, তিনিও সাংস্কৃতিক কারণে বিচার করার চেয়ে আত্মরক্ষায় সুনিপুণ। তাই তাঁদের অনেকেই বোধ করছেন বিব্রত। কিন্তু বিচারপ্রার্থী হয়ে বলছেন অবিলম্বে বিচার চাই। তার মানে, বিচারক না হয়েও বিচারকের ভূমিকায় নামতে আমাদের বিলম্ব হচ্ছে না। এটি ডাক্তার না হয়েও ভুল চিকিৎসার অভিযোগে চিকিৎসকের ওপর হামলা ও ক্লিনিক ভাঙচুর করার মতো অবস্থা। বিচার না হওয়ার আরেকটি বড় কারণ হচ্ছে প্রখ্যাত সব আইনজীবীর কেউই কোনো কুখ্যাত অপরাধীর শাস্তি বিধানের পক্ষে দাঁড়াননি। বরং দাঁড়িয়েছেন তাকে কীভাবে ছাড়িয়ে আনা যায় তার পক্ষে। অখ্যাত রমজান আলী বা ইংরেজ আলীর মতো অ্যাডভোকেটরাও প্রথমত কিছুদিন ন্যায়বিচারের পক্ষে কাজ করেন। কিন্তু এটি অর্থকরী না হওয়ায় তাঁরাও ক্রমে অভিযুক্ত ব্যক্তির পক্ষে দাঁড়াতে থাকেন। বিখ্যাত ব্যারিস্টাররা প্রায়ই বলেন যে যেকোনো অভিযুক্ত ব্যক্তির জামিন পাওয়ার অধিকার রয়েছে। জামিন মানেই সাক্ষী হত্যার সুযোগ। একদিকে বলছি সাত দিনে ফাঁসি চাই, অন্যদিকে বলছি অপরাধ-নির্বিশেষে জামিন পাওয়ার অধিকার রয়েছে। সেমিনারে প্রায়ই বলছি যে বিচারহীনতার কারণে সমাজে অপরাধ বাড়ছে। শাজনীন হত্যার মতো আলোচিত মামলার বিচার আপিল পর্যায়ে উঠতে সময় লেগেছে ১৮ বছর। শাজনীনের পরিবার আমাদের সমাজের একটি পরিচিত ও প্রভাবশালী পরিবার। এই পরিবারকেই যদি এত বছর অপেক্ষা করতে হয়, তবে আমরা সহজেই অনুমান করতে পারি যে লাখ লাখ সাধারণ বিচারপ্রার্থীর মামলার গতি কী রকম হবে। আবার জনসংখ্যা বাড়ার সঙ্গে সঙ্গে মূলত জমি, অর্থ, কর্মসংস্থান ও বিচার প্রার্থনা নিয়ে মামলার সংখ্যা অবধারিতভাবে বৃদ্ধি পাবে। অথচ প্রয়োজন তা কমানো।বিচারকে পিছিয়ে দিচ্ছে আরও কয়েকটি বিষয়: ১. অপরাধ হওয়ামাত্রই কর্তৃপক্ষের বলা যে কাউকে কোনো ছাড় দেওয়া হবে না। এই ছাড় শব্দটি থেকেই বিশেষ কোনো কোনো অপরাধী বুঝতে পারে যে আসলে ছাড় পাওয়া যেতে পারে এবং অতীতে তা হয়েছে। ২. এবার অপরাধীদের পাকড়াও করতে চিরুনি অভিযান আরম্ভ করা হবে কিংবা গোয়েন্দারা মাঠে নামবে। এই বিবৃতি অপরাধীদের লুকানো স্থান থেকে অন্যত্র পালিয়ে যেতে উৎসাহিত করা ছাড়া আর কিছুই নয়। এতে সংশ্লিষ্ট মামলাগুলো ঝুলে থাকার আশঙ্কা বাড়ে। এগুলোকে আর ব্যবহার না করার কথা ভাবার সময় কি আসেনি? আমরা বিদেশি সাহায্য ও পরামর্শ কতই তো নিয়েছি। তো বিচারপদ্ধতি তাদের থেকে নিতেই–বা অসুবিধা কোথায়?  এই সেদিন ছয় ব্যক্তিকে গ্রেপ্তার করে চার দিনের মধ্যে বিচার করেছেন সিঙ্গাপুরের একটি আদালত। সেখানে প্রশ্ন দেখা দেয়নি যে এই বিচার অস্বচ্ছ, অবাধ, নিরপেক্ষ, সম্পূর্ণ কিংবা গ্রহণযোগ্য কি না। এই দাবিও ওঠেনি যে এই বেঞ্চের বিচারকদের পরিবর্তন করতে হবে। নিখুঁতভাবে মামলা দায়ের করা, ADR (Alternate Dispute Resolution) জনপ্রিয় করা, জনসংখ্যা বৃদ্ধি হ্রাস করা, সামাজিক নেতৃত্বকে কাজে লাগানো এবং সিঙ্গাপুরের পদ্ধতি নিয়ে চিন্তা করার সময় কি আসেনি? নিজের যোগ্যতা ও অবদানের চেয়ে বেশি সম্পদ ও সুবিধা ভোগ করার মানসিকতা থেকে অধিকাংশ মামলার উৎপত্তি। এর বিচার ও শাস্তির বিধান খুব কম হচ্ছে বলেই বিচারহীনতা সংস্কৃতির কুফলের কথা আমরা বলছি। এমন সময়ের মধ্যে বিচার হওয়া দরকার, যাতে অপরাধের শিকার প্রতিকার এবং অপরাধী শাস্তি পান। বিচার উপলক্ষে কারাগারে ২০-৩০ বছর ধরে আটক লাখ লাখ মানুষের করুণ দশায় বিচলিত হওয়া কি আমাদের দায়িত্ব নয়?মাসুদ আহমেদ: ঔপন্যাসিক ও বাংলাদেশের কম্পট্রোলার অ্যান্ড অডিটর জেনারেল।ইহাতে মন্তব্য প্রদান বন্ধ রয়েছে
121		গাজীপুর প্রতিনিধি। ১০ সেপ্টেম্বর ২০১৬সংবাদ: গাজীপুরের টঙ্গীর বিসিক শিল্পনগরীতে একটি কারখানায় বয়লার বিস্ফোরণ থেকে সৃষ্ট অগ্নিকাণ্ডে নিহত ব্যক্তির সংখ্যা বেড়ে ২২-এ পৌঁছেছে। আহত হয়েছেন অর্ধশতাধিক। আগুনে পাঁচতলা ভবনটির ওপরের তিন তলার অনেকটাই ধসে গেছে। ভবনের বিভিন্ন অংশে আগুন ছড়িয়ে পড়েছে। ভবনের ভেতরে আরও লাশ থাকতে পারে বলে আশঙ্কা করছে ফায়ার সার্ভিস।মো. আরিফ হোসেনখবরটা দেখে কষ্ট পেলাম। খুবই কষ্ট পেলাম। খবরটা যাঁরা পড়বেন, তাঁরা আহত মানুষগুলোর জন্য দোয়া করবেন। প্লিজ!জিল্লুরমর্মান্তিক, ঈদের আগে অপ্রত্যাশিত দুর্ঘটনা। সব বিদেহী আত্মার মাগফিরাত কামনা করছি।মনসুর আহমেদ‘...নিহত ব্যক্তিদের প্রতিটি পরিবারকে ২০ হাজার টাকা ও আহত ব্যক্তিদের ১০ হাজার টাকা করে দেওয়া হবে।’ এটা কি কাটা ঘায়ে নুনের ছিটা, নাকি ঝাল মরিচের ছিটা?এস টি এম মিলনঈদের আগে এই রকম দুঃসংবাদ খুবই কষ্টের, যা তাঁর ফ্যামিলি ব্যতীত অন্য কেউ বোঝার কথা নয়।ইহাতে মন্তব্য প্রদান বন্ধ রয়েছে
122		অর্থ আত্মসাতের মামলায় রাজউকের দুজন প্রকৌশলীকে গত ২৮ আগস্ট তাঁদের কর্মস্থল থেকে গ্রেপ্তার করেছে দুর্নীতি দমন কমিশন (দুদক)। এতে দুদকের বিরুদ্ধে ক্ষোভে ফেটে পড়েন রাজউকের কর্মকর্তা-কর্মচারীরা। শুধু তা-ই নয়, তাঁরা কাজকর্মও বন্ধ করে দেন। কর্মক্ষেত্র থেকে ঊর্ধ্বতন কর্তৃপক্ষকে না জানিয়ে এ ধরনের গ্রেপ্তারের বৈধতা নিয়ে প্রশ্ন তুলছেন তাঁরা।কিন্তু দপ্তর থেকে কাউকে গ্রেপ্তার করা তো বেআইনি নয়। যাঁদের গ্রেপ্তার করা হয়েছে, তাঁদের বিরুদ্ধে সুনির্দিষ্ট অভিযোগে মামলা আছে। অভিযোগগুলো ধর্তব্য অপরাধের (কগনিজিবল অফেনস্) আওতায় আসে। এ ধরনের অভিযোগে করা মামলায় পুলিশ যেমন (দুদকের আওতাধীন মামলা ছাড়া) আদালতের পরোয়ানা ছাড়াই গ্রেপ্তার করতে পারে, ঠিক তেমনি পারে দুদক। আর গ্রেপ্তারের কোনো স্থান ও সময় নির্দিষ্ট করে দেওয়া হয়নি কোনো আইনে। দুদক আইনেও নয়। বরং ঘুষ গ্রহণকালে ফাঁদ পেতে ঘুষ গ্রহণকারীকে গ্রেপ্তারের ক্ষমতাও দুদককে দেওয়া আছে। আর তা তো সাধারণত হয় অফিসেই।তবে কথা থাকে, সরকারি অফিসে কাজ চলাকালে কাউকে গ্রেপ্তার করা হলে একটি আতঙ্কের পরিবেশ সৃষ্টি হতে পারে। এতে দাপ্তরিক কাজে বিঘ্ন ঘটার আশঙ্কাও থেকে যায়। তবে দুর্নীতির ব্যাপক প্রসারের বিষয়টিও লক্ষ রাখতে হবে। বিশেষ করে, সেবাদানকারী সংস্থাগুলোর কাছে মানুষ অসহায়। এর মধ্যে শুধু রাজউকই নয়, অন্যান্য সংস্থাও রয়েছে। আর এই সংস্থাগুলোর সব কর্মকর্তা-কর্মচারীই দুর্নীতিপরায়ণ নন। সৎ ও নিবেদিতপ্রাণ আছেন অনেক। তবে জনগণের ভোগান্তিটা হয় দুর্নীতিপরায়ণ ব্যক্তিদের দ্বারাই। তাঁদের দাপটে সৎ ব্যক্তিরাও অনেক ক্ষেত্রে নীরব থাকেন। এ অবস্থায় দুর্নীতির অভিযোগ যাঁদের বিরুদ্ধে রয়েছে, তা প্রাথমিকভাবে প্রমাণের পর পরিস্থিতি বিবেচনায় দপ্তর থেকে দু-চারজনকে গ্রেপ্তার করে এ শ্রেণির মধ্যে একটি আতঙ্কের পরিবেশ সৃষ্টি করার প্রয়োজনীয়তাও অসংগত বলা যাবে না। বরং এ ধরনের গ্রেপ্তার দুর্নীতিবাজদের লাল সংকেতই দেবে। তাঁদের সৎ ও নিবেদিত সহকর্মীরা বন্ধুত্বের বিবেচনায় ব্যথিত হওয়া অস্বাভাবিক নয়। তবে যাঁর কর্মফল তাঁকেই ভোগ করতে হবে।তবে দুর্ভাগ্যজনক যে দুজন প্রকৌশলীকে গ্রেপ্তারের পর সে সংস্থার প্রায় সব কর্মকর্তা-কর্মচারী কর্মবিরতি দিয়ে বিক্ষোভ করতে থাকেন। গ্রেপ্তারে কোনো পদ্ধতিগত ত্রুটি বা অনিয়ম থাকলে রাজউকের প্রধান দুদকের শীর্ষ পর্যায়ে অভিযোগ করতে পারেন। গ্রেপ্তারকৃত ব্যক্তিরা প্রতিকার চাইতে পারেন আদালতে। কিন্তু ব্যাপারটি নিয়ে পানি একটু বেশি ঘোলা করে ফেলেছেন রাজউকের বেশ কিছু কর্মকর্তা-কর্মচারী। কর্মক্ষেত্র থেকে ঊর্ধ্বতন কর্তৃপক্ষকে না জানিয়ে এ ধরনের গ্রেপ্তারের বৈধতা নিয়ে প্রশ্ন তুলছেন তাঁরা।প্রাসঙ্গিক যে দুদকের করা মামলায় গ্রেপ্তারের আগে ঊর্ধ্বতন কর্মকর্তাকে অবহিত করার বিধান উচ্চ আদালত বাতিল করে দিয়েছেন। সেখানে গিয়ে সংশ্লিষ্ট মন্ত্রীও তাঁদের মতোই কথা বললেন। তিনি রাজনীতিক। হয়তো পরিস্থিতি শান্ত করতে এমন কথা বলতে পারেন। তবে না বললেই যথার্থ হতো। আর রাজউকের চেয়ারম্যান তো এ গ্রেপ্তারকে দুঃখজনক বলে অভিহিত করে জানালেন, রাজউক এই দুই প্রকৌশলীকে আইনগত সহায়তা দেবে (ঢাকার একটি দৈনিকের ভাষ্যমতে)। তাঁর বক্তব্যটিও তখনকার মতো কৌশলগত কি না, এটা বোধগম্য হচ্ছে না। আর আইনগত সহযোগিতা বলতে যদি রাজউকের ব্যয়ে তাদের আইনজীবী দ্বারা মামলা পরিচালনা করার ব্যবস্থা বোঝানো হয়, তাহলে আরেকটি গর্হিত কাজ হবে। সহমর্মিতা দেখানো ভালো। কিন্তু আইনের বাইরে যাওয়ার সুযোগ নেই। এখানে আত্মপক্ষ সমর্থনের দায়দায়িত্ব অভিযুক্ত ব্যক্তিদের। এ ক্ষেত্রে রাজউকের কোনো অর্থ ব্যয় হলে আরেকটি দুর্নীতি মামলার বীজ বপন করা হবে। আমাদের জানামতে, রাজউকের বর্তমান চেয়ারম্যান একজন প্রতিশ্রুতিশীল নিবেদিত কর্মকর্তা। তাই কথা যা-ই বলেন না কেন, কাজ করতে সতর্ক থাকবেন, এটা আমরা অবশ্যই আশা করব।এখন প্রশ্ন আসে, ক্ষোভের বহিঃপ্রকাশ এ ধরনের হবে কেন? দুজন প্রকৌশলীকে দপ্তর থেকে গ্রেপ্তার করা হয়েছে। গ্রেপ্তার তো সাংসদ আর সচিবও হন। হন ব্যাংকের শীর্ষস্থানীয় নির্বাহীরা। এরই মধ্যে একজন উপসচিবও গ্রেপ্তার হয়েছেন। তাঁর জন্য কি তাঁদের সহকর্মীরা সরকারি কাজকর্ম ফেলে দিয়ে বিঘ্ন সৃষ্টি করেন? তাহলে রাজউকে তাঁরা এমন করবেন কেন? তাঁদের সংস্থায় জনভোগান্তি সম্পর্কে তাঁরাও নিশ্চয়ই অবহিত। আর এসব ভোগান্তির পেছনে কাজ করছে অদক্ষতার পাশাপাশি দুর্নীতি। এটা তো সর্বজনবিদিত। কথা হলো, সর্বত্রই তো দুর্নীতি আছে। অতি সত্যি কথা। এমনকি দুদকেও আছে। তা সত্ত্বেও দুর্নীতি–সংক্রান্ত বিষয়ে অনুসন্ধান (ইনকোয়ারি) আর তদন্ত (ইনভেস্টিগেশন) করার দায়িত্বপ্রাপ্ত একমাত্র কর্তৃপক্ষ তো দুদকই। বিকল্প কোনো সংস্থা এর জন্য নেই। আর রাজউক ছাড়া অন্য সংস্থার দুর্নীতির বিষয়ও তারা দেখছে। দুদকের কর্মকর্তা-কর্মচারীদের দুর্নীতি তদন্তের এখতিয়ার তাদের নিজস্ব। সংস্থাটির কার্যক্রমে অন্য কারও হস্তক্ষেপ বন্ধ করতে এ বিধান করা হয়েছে। তবে এ নিয়ে ভাবনার অবকাশ আছে। স্বাধীন সত্তা যেমন দরকার, তেমনি দরকার ক্ষমতার ভারসাম্য। সে বিতর্ক পরের। বর্তমান আইনি বিধানমতেই তো কাজ চলবে।প্রশ্ন থাকে, কোনো সংস্থার দুজন কর্মকর্তা গ্রেপ্তারের পর যদি এ ধরনের প্রতিরোধ গড়ে তোলা হয়, তাহলে দুদক কাজ করবে কীভাবে? এ ধরনের প্রতিরোধে ভাটা পড়তে পারে তাদের মনোবলে। কার্যক্রম ঝিমিয়ে পড়ার আশঙ্কাও থাকে। এমন কিছু ঘটলে আমরা ব্যথিত হব। ২০০৪ সালে দুদক গঠিত হলেও ২০০৭-০৮ ছাড়া বাকি সময়টা তো কার্যত নিষ্ক্রিয়ই ছিল। ২০০৭-০৮-এ আবার অতি সক্রিয় থাকার অভিযোগ কেউ কেউ করেন। এখন তো একটি গতিশীল কমিশন আমরা দেখতে পাচ্ছি। বিশ্বাস করা যৌক্তিক যে, সরকার দুর্নীতির লাগাম টেনে ধরতে চায় বলে এ ধরনের ব্যক্তিদের কমিশনে নিয়োগ দেওয়া হয়েছে। তাঁরা পরিমিতিবোধ-সম্পন্ন ব্যক্তি। মেধা ও মননের সমন্বয় লক্ষ করা যায় তাঁদের মধ্যে। বাস্তবতা কেউ উপেক্ষা করেন না। এ ক্ষেত্রে তো আমাদের উচিত তাঁদের পেছনে দাঁড়ানো। তবেই না তাঁরা বর্তমান অবস্থান ক্রমান্বয়ে আরও জোরদার করে দুর্নীতির প্রসার রোধ করবেন। ক্রমান্বয়ে কমিয়ে আনবেন। এটাই তো গোটা জাতির প্রত্যাশা। এমনকি বর্তমান ক্ষমতাসীন মহাজোট সরকারের নির্বাচনী অঙ্গীকার।রাজউক প্রতিষ্ঠান হিসেবে দুর্বল হোক, এটাও আমরা চাই না। তাদের সমস্যাও আছে বটে। রয়েছে জনবলের ঘাটতি। এ প্রতিষ্ঠানটির ওপর পরিকল্পিত রাজধানী গড়ার দায়িত্ব আছে। এটা ১৯৫৬ সালে গঠিত ঢাকা ইমপ্রুভমেন্ট ট্রাস্টের উত্তরসূরি প্রতিষ্ঠান হিসেবে ১৯৮৭ সালে রূপান্তরিত হয় রাজউক নামে। রাজধানীর সমন্বিত নগরায়ণ এই প্রতিষ্ঠানের দায়িত্ব। নগর পরিকল্পনার পাশাপাশি এটা নাগরিকদের আবাসন–সুবিধা সম্প্রসারণের কাজও করছে। নগরের অবকাঠামো নির্মাণকাজও কিছু পরিমাণে করছে। সরকারি-বেসরকারি স্থাপনা নির্মাণ অনুমোদনও তারাই দেয়। আবার এগুলো নিয়মকানুন মানছে কি না, তা-ও দেখে থাকে। এ বিবেচনায় রাজউক প্রমোটার ও রেগুলেটর। এর ধারাবাহিকতা স্বাধীনতার আগে থেকেই। ১৯৫৩ সালের টাউন ইমপ্রুভমেন্ট অ্যাক্ট এবং ১৯৬৯ সালের ঢাকা ইমপ্রুভমেন্ট ট্রাস্ট (অ্যালটমেন্ট অব ল্যান্ড) রুলস্ পরিবর্তন, পরিবর্ধন সাপেক্ষে এখনো অনুসরণ করা হচ্ছে। রাজধানীকে বাসযোগ্য রাখার জন্যই আমরা শক্তিশালী রাজউক চাই। এটা ঠিক, অনেকে তাদের দিয়ে বেআইনি কাজ করে নিতে চাপ দেয়। দেখায় প্রলোভন। এ ফাঁদে পা দেয় কেউ কেউ। পরে বিপদে পড়লে অন্য কেউ এগিয়ে আসে না।সুশাসন প্রাপ্তি জনগণের সাংবিধানিক অধিকার। সংবিধান–প্রণেতারা সচেতনভাবেই এ অধিকারের নিশ্চয়তা দিয়েছেন। আর আমাদের বিভিন্ন দপ্তরে কিছুসংখ্যক দুর্নীতিপরায়ণ কর্মকর্তার দাপটে সে অধিকারের ওপর বাধা আসছে বারবার। দুর্নীতিবাজেরা একধরনের বিচারহীনতার সংস্কৃতির মধ্যেই আছে। এ অবস্থায় পুনর্গঠিত দুর্নীতি দমন কমিশন কিছু ছিটেফোঁটা কাজকর্ম শুরু করেছে। এতে নতুনভাবে আশাবাদ সৃষ্টি হয়েছে জনমনে। আমরা জানি, এ কার্যক্রম প্রকৃত চাহিদার বিবেচনায় অনেক কম। তবে শুরু যে হয়েছে, এটাই তো একটা প্রশংসনীয় বিষয়। এখানে বিঘ্ন সৃষ্টিকারীদের বিরুদ্ধে ব্যবস্থা নেওয়ার দায়িত্ব সরকারের সংশ্লিষ্ট কর্তৃপক্ষের।রাজউকে মামলা চট করে হয় না। অভিযোগ এলে এটা বাছাই কমিটির মাধ্যমে অনুসন্ধান করা হয়। ব্যাপক অনুসন্ধান করে তথ্যের ভিত্তিতে কমিশনের অনুমোদন নিয়ে দায়ের করা হয় এজাহার। তদন্ত করে আবার কমিশনের অনুমোদন নিয়ে অভিযোগপত্র (চার্জশিট) দেওয়া হয় আদালতে। স্পেশাল ট্রাইব্যুনালে হয় বিচার। সুতরাং, এখানে প্রতিটি ক্ষেত্রে অভিযুক্ত ব্যক্তির আত্মপক্ষ সমর্থনের সুযোগ রয়েছে। অবিচারের সুযোগ নেই। আমাদের প্রত্যাশা, বিক্ষোভ আর প্রতিবাদের ধার না ধেরে দুদক তার আইনি কার্যক্রম আরও জোরদার করবে।আলী ইমাম মজুমদার: সাবেক মন্ত্রিপরিষদ সচিব।majumder234@yahoo.comইহাতে মন্তব্য প্রদান বন্ধ রয়েছে
123		রোকেয়া রহমান। ১০ সেপ্টেম্বর ২০১৬মতামত: ডাকাতির একটি মামলায় গত ২৯ আগস্ট নারায়ণগঞ্জের মিজমিজি দক্ষিণপাড়া এলাকার এক সবজি–বিক্রেতাকে (৩৫) গ্রেপ্তার করে সিদ্ধিরগঞ্জ থানার পুলিশ। ওই রাতেই সিদ্ধিরগঞ্জ থানার একজন উপপরিদর্শকের (এসআই) দুই সোর্স নজরুল ও শুভ আসামির দুই স্ত্রীকে ফোন করে বলেন, ২৫ হাজার টাকা নিয়ে এসআইয়ের সঙ্গে দেখা করলে তাঁদের স্বামীকে রিমান্ডে নির্যাতন করা হবে না। আসামির দুই স্ত্রী নজরুল ও শুভর সঙ্গে দেখা করেন এবং ছয় হাজার টাকা দেন। বাকি ১৯ হাজার টাকা দিতে ব্যর্থ হওয়ায় তাঁদের সঙ্গে রাত কাটানোর প্রস্তাব দেওয়া হয়।আবু তাইয়েবযখন জনগণ তাদের ফ্রেন্ড রিকুয়েস্ট পাঠাবে!জারিফদারুণ লেখা। পুলিশ সম্পর্কে মোটামুটি বাস্তব চিত্র উঠে এসেছে। অত্যন্ত দুঃখের কথা হলো, এসব পুলিশ কর্মকর্তার ওপরই মামলার তদন্তভার থাকে এবং সেই তদন্ত রিপোর্টের ভিত্তিতে আদালত বিচার করেন! জনগণ কীভাবে সুষ্ঠু তদন্ত আশা করবে; যেখানে টাকা ছাড়া সুষ্ঠু তদন্ত প্রতিবেদন দেওয়া হয় না?ইহাতে মন্তব্য প্রদান বন্ধ রয়েছে
124		যুক্তরাষ্ট্রে যাওয়ার জন্য টিকিট কাটতে এসেছি মধ্যপ্রাচ্যভিত্তিক একটি এয়ারলাইনসের প্রধান কার্যালয়ে। ইন্টারনেটের মাধ্যমে বুক করেছি। এবার টাকা দেওয়ার পালা। কর্তব্যরত কর্মকর্তা দেখেশুনে বললেন, যেহেতু লন্ডন হয়ে যাচ্ছি, ভিসা নিতে হতে পারে। বিভিন্ন সময়ে লন্ডন হয়ে আমেরিকায় গিয়েছি, কিন্তু কখনো ভিসা লাগেনি। নিশ্চিত হওয়ার জন্য আলাপ করতে গেলেন এবং দীর্ঘ সময় পর ফিরে এসে তাঁর উদ্বেগের সত্যতার কথা জানালেন। ট্রানজিটে যেহেতু তারিখ পরিবর্তন হচ্ছে, এ জন্যই ভিসা লাগবে। অর্থাৎ রাত ১১টা ৫০ মিনিটে হিথরোতে পৌঁছে দিবাগত রাত একটায় রওনা হলেও ভিসা লাগবে। আগে ব্রিটিশ সাম্রাজ্যে সূর্যাস্ত হতো না। এখন তো প্রায় ১২ ঘণ্টা সময় অন্ধকারে থাকতে হয়। উপনিবেশের অর্থকড়ি তো আর পাওয়া যাচ্ছে না, এখন ট্রানজিট ফি বা এ ধরনের নানা কিছুকেই সম্ভবত দেশটি অর্থ আদায়ের পথ হিসেবে বেছে নিয়েছে!তার পরের দিন তারিখ পরিবর্তন করতে হয় না, এমন একটি কানেকটিং ফ্লাইটের টিকিট কিনলাম। কম্পিউটারে প্রিন্ট করা টিকিটের সঙ্গে নানা বর্ণে ছাপানো একটি পাতাও জুড়ে দেওয়া। আসার আগের দিন দেখলাম, সেই রঙিন লেখা পৃষ্ঠায় তিনটি সুটকেসের ছবি; পাশে লেখা: ইকোনমি ক্লাসে আগে ২৩ কেজি নেওয়া যেত, এখন ৩০ কেজি; বিজনেস ক্লাসে আগে ৩০ কেজি, এখন ৪০ এবং ফার্স্ট ক্লাসে আগে ৪০ কেজি, এখন ৫০ কেজি। এমন লোভনীয় অফার আবিষ্কার করে তো খুব খুশি। তা–ও মধ্যপ্রাচ্যভিত্তিক এয়ারলাইনসটির প্রধান কার্যালয় থেকে নিশ্চিত হতে ইন্টারনেটে পাওয়া টেলিফোন নম্বরে ফোন করলাম। অনেকবার করার পরও কেউ ধরল না। ই-মেইল করলাম। উত্তর নেই।প্রতিদিন দুটি করে ফ্লাইট যাচ্ছে ঢাকা থেকে, যোগাযোগ তো খুব ভালো হওয়া দরকার। তখন আমিও ২৭ কেজি করে দুটি লাগেজ ঠিক করে বিমানবন্দরে উপস্থিত হলাম। যখন আমার পালা এল, কাউন্টারে সেবাদানকারী বললেন, ওজন কমিয়ে ২৩ কেজি করতে হবে। তখন রঙিন কাগজটির প্রতি দৃষ্টি আকর্ষণ করলে তিনি বললেন, এর পরিবর্তন হয়েছে, এটা প্রযোজ্য নয়। আমি কিন্তু মাত্রই ২০ দিন আগে টিকিট কিনেছি, শর্তাবলিতে পরিবর্তন হলে তা তো এয়ারলাইনসেরই দায়িত্ব নিয়ে জানানো উচিত। ভদ্রলোক আবার ইন্টারনেটের তথ্যের কথা বললেন সম্ভবত এই ভেবে যে আমার মতো বয়স্ক লোক হয়তো জানেন না। তাতেও তিনি রীতিমতো রাজার আসনে বসে কথা বলছেন, যদিও তাঁর সেবা দেওয়ার কথা। আমার বয়স এমনকি আমার চাকরিস্থল কিংবা আমার পদবি, কোনো কিছুই তাঁকে টলাতে পারল না। একসময় বললেন তিনি আমাকে আর সুযোগ দেবেন না, মানে যেতেই দেবেন না। আমার ৪৪ বছরের বিমানভ্রমণের জীবনে এ রকম অবস্থার সম্মুখীন হইনি। অনেক কষ্টে তাঁকে সন্তুষ্ট করার মতো অবস্থায় এনে যখন চেকইন সম্পন্ন করা হলো, তখন আর আমার দেহে শক্তি অবশিষ্ট নেই।মিলওয়াকিতে ছেলের বাসায় পৌঁছালাম ১১ আগস্ট বিকেলে। ১২ তারিখ সকালে ডালাসের উদ্দেশে রওনা হলাম। আমার একসময়ের ছাত্র সহকর্মী এবং বর্তমানে ইউটি ডালাসের অধ্যাপক লতিফুর রহমান খানের আমন্ত্রণে একটি সেমিনারে। রাতে ড. পল্লবী পারভীন এবং তাঁর বাসায়, বিশেষ করে বাংলাদেশ প্রকৌশল বিশ্ববিদ্যালয়ের সিএসই বিভাগের অনেক স্নাতকের সঙ্গে দেখা হয়; যাঁরা স্বীয় কর্মস্থলে যোগ্যতার প্রমাণ রেখে চলেছেন। স্বদেশে চেকইনে সমস্যা হলেও পরদেশে চেকইনে সমস্যা হয়নি। ১৩ তারিখ সকালে অধ্যাপক লতিফুর রহমান খানের সঙ্গে সান ফ্রান্সিসকো রওনা হলাম। নিজে ইকোনমি ক্লাসে গিয়ে আমাকে বিজনেস ক্লাসে ভ্রমণের ব্যবস্থা করলেন। ড. ফারিবার গাড়িতে বিমানবন্দর থেকে যাত্রা শুরু। আমার ছয় ঘণ্টা অবস্থানের জন্য আমাদের স্নাতকেরা যে আয়োজন করেছিলেন এবং তাতে উপস্থিতি দেখে আমি রীতিমতো অভিভূত। প্রত্যেকে নিজ কর্মক্ষেত্রে লব্ধপ্রতিষ্ঠ। বিভাগের শুরুর দিনগুলোতে আমাদের ল্যাবে দুটি কম্পিউটার, যার একটিতে মাত্র ১০ মেগাবাইট হার্ডডিস্ক, পালাক্রমে তাতে কাজ করে আমাদের স্নাতকদের অর্জনের কোনো তুলনা নেই। কেউ সফটওয়্যার বিশেষজ্ঞ হিসেবে সুনাম অর্জন করেছেন, কেউ বা অধ্যাপনায়, কেউ বা শিল্পোদ্যোক্তা হিসেবে প্রতিষ্ঠিত হয়েছেন। অনেক আত্মবিশ্বাস নিয়ে কাজ করছেন তাঁরা। দেশের প্রতি মমত্ববোধ রয়েছে প্রচুর। তাইতো অল্প সময়ের জন্য হলেও একটি রেস্টুরেন্টে সবাই একত্র।বিকেলেই রওনা হলাম সিয়াটলের দিকে। আমাদের অত্যন্ত মেধাবী ছাত্র মাইক্রোসফট রিসার্চের খ্যাতিমান গবেষক ড. সুমন কুমার নাথ তাঁর বাসায় নিয়ে গেলেন; তুখোড় প্রোগ্রামার মুনিরুল আবেদীনের সঙ্গে দেখা। সন্ধ্যায়ই আমাদের প্রথম ব্যাচের ‘লাস্ট বয় ফার্স্ট’ সন্দীপন সান্যালের ছোট ছেলের জন্মদিন উপলক্ষে অনুষ্ঠানে যোগ দিতে বর্তমানে নিজ নিজ ক্ষেত্রে লব্ধপ্রতিষ্ঠ অনেক মেধাবী স্নাতকের সঙ্গে দেখা হলো। একেকজনের সঙ্গে দেখা হয়, আর বুক এক বিঘত করে বেড়ে যায়, দেহে আর বুক লুকানোর জায়গা নেই।এরপর ইউনিভার্সিটি অব ইলিনয় অ্যাট আরবানা শ্যাম্পেনে গেলাম। সেখানে আমাদের অনেক গ্র্যাজুয়েট। আহমেদ খুরশিদের পিএইচডি গবেষণার ফল এতই ভালো যে তাঁকে ভিত্তি করে একটি স্টার্টআপ কোম্পানির জন্য অর্থায়ন হয়েছে এবং তাতে তাঁর দুই পিএইচডি সুপারভাইজারও যোগ দিয়েছেন। ফেসবুকের চাকরি ছেড়ে সুবিশাল বাড়ি কিনে ড. মেহেদি বখতও সেখানে যোগ দিয়েছেন। মেধাবী স্নাতক মারকেট বিশ্ববিদ্যালয়ের অধ্যাপক ড. ইকবাল আহমেদের উপস্থিতির সুবাদে সেখানেও বাংলাদেশের অনেক ছাত্র উচ্চশিক্ষা গ্রহণ করছেন। তাঁদের সঙ্গে পরিচয় হলো। সীমিত সম্পদ ও সুযোগের মধ্যে পড়ালেখা করেও আমাদের ছাত্রদের ঈর্ষণীয় উন্নতি দেখে খুশিতে মন ভরে গেল। দেশ ছাড়ার সময় এয়ারলাইনসের চেকইনে যথেষ্ট নিগৃহীত হওয়ার যন্ত্রণা আর রইল না।মোহাম্মদ কায়কোবাদ: অধ্যাপক বাংলাদেশ প্রকৌশল বিশ্ববিদ্যালয় (বুয়েট) ও ফেলো, বাংলাদেশ একাডেমি অব সায়েন্সেস।ইহাতে মন্তব্য প্রদান বন্ধ রয়েছে
125		একটি ডাকাতির মামলায় গত ২৯ আগস্ট নারায়ণগঞ্জের মিজমিজি দক্ষিণপাড়া এলাকার এক সবজি বিক্রেতাকে (৩৫) গ্রেপ্তার করে সিদ্ধিরগঞ্জ থানার পুলিশ। ওই রাতেই সিদ্ধিরগঞ্জ থানার একজন উপপরিদর্শকের (এসআই) দুই সোর্স নজরুল ও শুভ আসামির দুই স্ত্রীকে ফোন করে বলেন, ২৫ হাজার টাকা নিয়ে এসআইয়ের সঙ্গে দেখা করলে তাঁদের স্বামীকে রিমান্ডে নির্যাতন করা হবে না। আসামির দুই স্ত্রী নজরুল ও শুভর সঙ্গে দেখা করেন এবং ছয় হাজার টাকা দেন। বাকি ১৯ হাজার টাকা দিতে ব্যর্থ হওয়ায় তাঁদের সঙ্গে রাত কাটানোর প্রস্তাব দেওয়া হয়। এতে রাজি না হওয়ায় দুজনকে পৃথক কক্ষে নিয়ে গিয়ে ধর্ষণ করেন নজরুল ও শুভ। রাত সাড়ে ১২টার দিকে এসআইও ওই ফ্ল্যাটে এসে আসামির দ্বিতীয় স্ত্রীকে ধর্ষণ করেন। এরপর দুই স্ত্রীকে থানায় নিয়ে যাওয়া হয়। এ সময় তাঁদের স্বামীকে সামনে হাজির করিয়ে দেখানো হয়, তাঁকে মারধর করা হয়নি। কিন্তু পরদিন আসামিকে আদালতের মাধ্যমে কারাগারে পাঠানো হয়।৩ সেপ্টেম্বর প্রথম আলোয় প্রকাশিত এ খবরটি পড়ে মুখের ভাষা হারিয়ে ফেলি। পুলিশের দায়িত্ব হচ্ছে জনগণের জানমালের নিরাপত্তা দেওয়া। জনগণকে রক্ষা করা। সেই পুলিশই যখন ভক্ষকের ভূমিকায় নামে, তখন মানুষ কার কাছে নিরাপত্তা চাইবে? আইন, নীতি, নৈতিকতা এসবের কোনো গুরুত্বই নেই পুলিশের কাছে? আইনশৃঙ্খলা রক্ষাকারী বাহিনীর সদস্য হয়েও আইনের প্রতি কোনো শ্রদ্ধা নেই তাদের। বিপদগ্রস্ত মানুষকে তারা উদ্ধার করবে কী? উল্টো ব্ল্যাকমেল করে নিজেদের পকেট ভারী করছে তারা। নিরীহ মানুষকে মিথ্যা মামলায় ফাঁসিয়ে দেওয়ার হুমকি দিয়ে তাঁদের কাছ থেকে মোটা অঙ্কের চাঁদা আদায় করা এখন নিয়মে পরিণত হয়েছে।আমাদের মনে পড়ে গত জানুয়ারির সেই ঘটনার কথা। মোহাম্মদপুর জেনেভা ক্যাম্পের কাছে বাংলাদেশ ব্যাংকের কমিউনিকেশনস বিভাগের কর্মকর্তা গোলাম রাব্বীকে আটক করে তাঁকে মাদকসেবী বানানোর ভয় দেখিয়ে অর্থ আদায়ের চেষ্টা করেন মোহাম্মদপুর থানার তৎকালীন এসআই মাসুদ শিকদার। অর্থ না পেয়ে মাসুদ শিকদারের নেতৃত্বে কয়েকজন পুলিশ সদস্য রাব্বীর ওপর অকথ্য নির্যাতন চালান। শুধু রাব্বী নন, আরও অনেক মানুষ এভাবে পুলিশের হাতে হয়রানির শিকার হচ্ছে। যারা টাকা দিতে পারছে, বেঁচে যাচ্ছে। আর যারা টাকা দিতে না পারে, তাদের মিথ্যা মামলা দিয়ে কারাগারে পাঠানো হয়। ভাবুন, কী অসহায় সাধারণ মানুষ! পুলিশের কাছে আজ তারা জিম্মি। ক্ষমতার অপব্যবহার করে তারা যা খুশি তা-ই করছে।২০১৪ সালের ঘটনা। বংশাল থানার পুলিশের এক এসআইসহ তিন পুলিশ সদস্য ওই এলাকার ব্যবসায়ী মকবুল হোসেনের কাছে পাঁচ লাখ টাকা চাঁদা দাবি করেন। প্রথমে তিনি চাঁদা দিতে চাননি। পরে ইয়াবা দিয়ে মামলা দেওয়ার ভয় দেখিয়ে পুলিশ সদস্যরা সাড়ে তিন লাখ টাকা হাতিয়ে নেন মকবুলের কাছ থেকে।এসব পুলিশ সদস্য আইনশৃঙ্খলা রক্ষাকারী বাহিনীর কলঙ্ক। মুষ্টিমেয় পুলিশের জন্য গোটা পুলিশ বাহিনীর ভাবমূর্তি ক্ষুণ্ন হচ্ছে। চাঁদাবাজি ছাড়াও ছিনতাই, ডাকাতি, অপহরণ খুনসহ নানা অপরাধের সঙ্গে জড়িত পুলিশ। তাদের বিরুদ্ধে অভিযোগ করলেও ব্যবস্থা নেওয়া হয় খুবই কম। জেল-জরিমানা, চাকরিচ্যুত, পদাবনতি, ইনক্রিমেন্ট বাতিল, বাধ্যতামূলক অবসর, বদলি, ব্যক্তি সার্ভিস প্রোফাইলে বিরূপ মন্তব্য করা—এই হচ্ছে তাদের শাস্তি। শাস্তি এ রকম হলে তাহলে অপরাধ করতে বাধা কোথায়? কাজেই পুলিশ অপরাধ করেই চলেছে।পুলিশ জনগণের বন্ধু, এটাই আমরা এত দিন জেনে এসেছি। বিপদে পড়লে আমরা পুলিশের কাছে সাহায্য চাই। পুলিশ আমাদের সাহায্য করবে—সেটাই হওয়ার কথা। কিন্তু বাস্তবে হচ্ছে অন্য রকম। পুলিশ এখন নিপীড়কের ভূমিকায় নেমেছে। এখন আর জনগণ পুলিশের ওপর আস্থা রাখতে পারছে না। প্রশ্ন হচ্ছে, কবে এসবের অবসান হবে? কবে পুলিশ বাহিনীর টনক নড়বে? কবে পুলিশ জনগণের বন্ধু হবে। নিজেদের ওপর জনগণের আস্থা ফিরিয়ে আনার দায়িত্ব পুলিশেরই। আর নির্যাতকের ভূমিকায় নয়, সেবকের ভূমিকায় দেখতে চাই পুলিশকে।রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
126		প্রতিবছর দুই ঈদের আগে যাঁরা ঢাকা থেকে বাড়ি যান, তাঁদের যে কী অবস্থা হয়, তা আমরা ইতিমধ্যে দেখতে শুরু করেছি। আজ প্রথম আলোর প্রথম পাতায় বড় করে যাত্রীদের ভোগান্তির ছবি ছাপা হয়েছে। না খেয়ে, না দেয়ে, তিন ঘণ্টার রাস্তা ১০ ঘণ্টায় পাড়ি দিয়ে মানুষ বাড়ি যায়। যাত্রাপথের ভোগান্তির সঙ্গে যানবাহনের টিকিট পাওয়াও কঠিন কাজ। ফলে যাঁরা বাড়ি যান, তাঁদের বারোটা বেজে যায়, যার প্রভাব নানাভাবে অনুভূত হয়। সঙ্গে সন্তান থাকলে তো কথাই নেই। ফলে অনেকের কাছেই ব্যাপারটা আতঙ্কে পরিণত হয়েছে। কিন্তু তা সত্ত্বেও মানুষের এই বাড়ি যাওয়া যেন থেমে থাকে না, তাঁকে যেতেই হবে। গণমাধ্যমের ভাষায়, নাড়ির টানে ফিরছে মানুষ।এ সময় আনুমানিক এক কোটি মানুষ ঢাকা ছাড়ে। একইভাবে বিপুলসংখ্যক মানুষ চট্টগ্রামে থেকে নিজ নিজ বাড়ি যান। মূলত ঢাকা-টাঙ্গাইল ও ঢাকা-চট্টগ্রাম মহাসড়কে এ যানজট সৃষ্টি হয়। অর্থাৎ দেশের এ দুটি বড় শহরেই বেশির ভাগ ঘরছাড়া মানুষের বসবাস। আমাদের শহর বলতে ঢাকা আর চট্টগ্রাম। আর সমস্যা মূলত এ কারণেই। দেশের বিভিন্ন প্রান্তে যদি বড় বড় কয়েকটি শহর থাকত, তাহলে মানুষকে আর কষ্ট করে ঢাকা ও চট্টগ্রামে থাকতে হতো না। যেমন রাজশাহী ও রংপুর বিভাগের মানুষ এক সময় ঢাকায় কম এলেও যমুনা সেতু চালুর পর এখন তাঁরা হরেদরে ঢাকা আসছেন। অথচ এই বিভাগে রাজশাহী, বগুড়া, রংপুর—এই তিনটি বড় শহর রয়েছে। এই শহরগুলোতে যদি পরিকল্পিতভাবে শিল্পায়ন করা যায়, তাহলে সেখানকার মানুষের আর ঢাকা আসার প্রয়োজন হবে না। কিন্তু আমাদের যেন সেদিকে নজর নেই। দেহের সব রক্ত যদি মুখে এসে জড়ো হয়, তাহলে সেটা যেমন সুস্বাস্থ্যের লক্ষণ নয়, তেমনি সব উন্নয়ন যদি রাজধানীকেন্দ্রিক হয়, তাহলে সেটা সুষম উন্নয়ন নয়।আমাদের পরিস্থিতি এমন হয়েছে যে নারায়ণগঞ্জ ও গাজীপুর থেকেও ঢাকায় অফিস করা কঠিন হয়ে উঠেছে। এ ছাড়া মানিকগঞ্জ ও টাঙ্গাইল থেকে তো ঢাকায় অফিস করার কথা চিন্তাও করা যায় না। অথচ উন্নত দেশগুলোতে মানুষ ২০০ কিলোমিটার দূর থেকেও অফিস করে। ফেসবুকে দেখলাম, বৃহস্পতিবার টাঙ্গাইল থেকে ঢাকা যেতেই ১২ ঘণ্টা সময় লেগেছে, অথচ পথ মাত্র দুই ঘণ্টার। টাঙ্গাইল জেলার বাসিন্দারা অনেক দিন থেকেই দাবি করছেন, ঢাকা-টাঙ্গাইল রুটে যেন আন্তনগর ট্রেন দেওয়া হয়। তাহলে অনেকেই হয়তো সেখান থেকে ঢাকায় অফিস করতেন, পরিবার-পরিজন নিয়ে ঢাকায় থাকতেন না। তাঁদের ঈদের ছুটির সময় সন্তানদের নিয়ে ১০-১২ ঘণ্টায় বাড়ি যেতে হতো না। এতে রাস্তার চাপ কমত। কিন্তু সে সুখ বোধহয় তাঁদের কপালে নেই! অর্থাৎ ঢাকার আশপাশে স্যাটেলাইট শহর গড়ে তোলা গেলে এ ভোগান্তি কিছুটা কমানো সম্ভব হতো।এ পরিপ্রেক্ষিতে বলা যায়, পরিকল্পনা ও ব্যবস্থাপনাগত ভুলের কারণেও সমস্যাটা বাড়ছে। যেমন এ সময় অসাধু বাসমালিকেরা মহাসড়কে ফিটনেসবিহীন বাস নামিয়ে দেন, সেগুলোর মধ্যে একটি অকেজো হলেই সর্বনাশ। এ সময় মহাসড়কে পাঁচ মিনিট যান চলাচল বন্ধ থাকলে কয়েক কিলোমিটার এলাকায় যানজট ছড়িয়ে পড়ে। আবার আমাদের দেশের যোগাযোগব্যবস্থা মূলত সড়ককেন্দ্রিক। এটা যদি রেলকেন্দ্রিক হতো, তাহলে হয়তো পরিস্থিতি এতটা খারাপ হতো না। তবে সরকার এবার ঈদের ছুটির সঙ্গে নতুন ছুটি যুক্ত করায় ভোগান্তি কিছুটা কমেছে, যদিও সেটা আগে জানানো হলে মানুষের পরিকল্পনা করতে সুবিধা হতো। মানুষ পরিবারের সঙ্গে সাধ্যমতো সময় কাটাতে চায়। ফলে এ রকম ছুটির আগে ও পরে রাস্তায় চাপ সৃষ্টি হবেই। পৃথিবীর সব দেশেই ব্যাপারটা কমবেশি এ রকম। কিন্তু ভুল পরিকল্পনা ও ভুল ব্যবস্থাপনার জন্য আমাদের এতটা ভুগতে হচ্ছে।ইহাতে মন্তব্য প্রদান বন্ধ রয়েছে
127		আমাদের তরুণ সময় কেটেছে ফুটবলের স্বর্ণযুগে। সে সময় আবাহনী-মোহামেডান ফুটবল খেলার দিন সারা দেশে উড়ত দুই দলের পতাকা। খেলার টিকিট কেনার জন্য মানুষ লাইন ধরত ভোররাত থেকে। খেলার সময় স্টেডিয়াম গমগম করত মানুষের ভিড়ে। রাস্তাঘাট ফাঁকা হয়ে যেত রেডিওর ধারাভাষ্য শোনার জন্য।শুধু কি আবাহনী, মোহামেডান? ব্রাদার্স ইউনিয়ন, রহমতগঞ্জ, ওয়ান্ডারার্স, বিজেএমসি—কোনো দলেরই তখন সমর্থকের অভাব ছিল না। আবাহনীকে অখ্যাত ওয়ারী পরপর তিন ম্যাচে হারানোর পর ‘ওয়ারী আইল’ বলে স্টেডিয়ামে ঢল নামা শুরু হলো তাদের সমর্থকদেরও।ব্যক্তিগতভাবে ফুটবলের তারকারা তখন ছিলেন দেশের সবচেয়ে বড় মেগাস্টার! সেরা ক্রিকেটারদের মধ্যে তখন ছিলেন ওমর খালেদ রুমী, সৈয়দ আশরাফুল হক, দীপু চৌধুরী, নেহাল হাসনাইন প্রমুখ। কিন্তু জনপ্রিয়তার পাল্লায় তাঁরা তো দূরের কথা, সে সময়ের সেনসেশন দাবার গ্র্যান্ডমাস্টার নিয়াজ মোরশেদও ধারেকাছে ছিলেন না ফুটবলারদের। মেজর হাফিজ, সালাউদ্দিন, চুন্নু, এনায়েত বা নান্নু-মঞ্জু ছিলেন তখন লাখো ফুটবলামোদীর কাছে অতিমানব ধরনের কিছু! পরের প্রজন্মের মুন্না, কায়সার হামিদ, আশীষ ভদ্র বা সালাম মোর্শেদীদেরও ছিল আকাশছোঁয়া জনপ্রিয়তা। ২৫ বছর আগে এক মৌসুমে মুন্নাকে ১৮ লাখ টাকা দিয়ে কিনে হইচই ফেলে দিয়েছিল আবাহনী। সালাউদ্দিন তখন হংকংয়ে পেশাদার ফুটবল খেলেছেন, মুন্না কলকাতার ইস্ট বেঙ্গলে।কিন্তু ফুটবলের সেই স্বর্ণযুগে আঞ্চলিক পর্যায়েও উল্লেখ করার মতো সাফল্য ছিল হাতে গোনা। পৃথিবীর সব মহাদেশের মধ্যে তখনো এশিয়া ছিল ফুটবলে সবচেয়ে নিচের কাতারে। আবার এশিয়ার মধ্যে সবচেয়ে নিচের কাতারে ছিল দক্ষিণ এশিয়ার ফুটবল। সেখানেও বাংলাদেশের অবস্থান ছিল মাঝামাঝি পর্যায়ে! ফুটবলে কোনো দিন বাংলাদেশ বিশ্বের সেরা ১২৫টি দেশের কাতারেও ঢুকতে পারেনি, অনেক চেষ্টা করে ভারতও তা পারেনি।ফুটবলের স্বর্ণসময় অনেক আগে হারিয়ে গেছে। বিশ্ব ফুটবলে বাংলাদেশ এবং গোটা দক্ষিণ এশিয়া চলে গেছে আরও তলানির দিকে। এমন এক সময়ে আমাদের চমকে দিয়েছে এশিয়ান কাপ অনূর্ধ্ব-১৬-তে আমাদের মেয়েদের চমকপ্রদ সাফল্য। বাছাইপর্বে শক্তিশালী ইরান, চীনা তাইপেসহ অন্যদের গুঁড়িয়ে দিয়ে চ্যাম্পিয়ন হয়েছে বাংলাদেশ। চূড়ান্ত পর্যায়ে এশিয়া আর অস্ট্রেলিয়া মিলে সব দেশের মধ্যে এ ক্ষেত্রে আমাদের অবস্থান এখন সেরা আটে। আন্তর্জাতিক ফুটবলে এর চেয়ে বড় বা এর সঙ্গে তুলনীয় সাফল্য আমরা আর কখনোই পাইনি।সীমিত সুযোগ, অতিসীমিত আর্থিক প্রণোদনা আর দেশি কোচের সহায়তায় এই সাফল্যের মহিমা সত্যিকারের ফুটবলামোদী ছাড়া বোঝা সম্ভব নয়। বর্তমান ফুটবল–বিমুখ সময়ে আসলে তা বোঝাও হচ্ছে না ঠিকমতো। তার একটি বড় প্রমাণ আমরা পেলাম অতুলনীয় সাফল্য এনে দেওয়ার পর কিশোরী ফুটবলারদের প্রতি আমাদের কারও কারও হীন দৃষ্টিভঙ্গিতে।২.অনূর্ধ্ব-১৬ ফুটবল খেলে জাতির জন্য সম্মান বয়ে আনা মেয়েদের মধ্যে নয়জনই ছিল ময়মনসিংহের কলসিন্দুর গ্রামের। অথচ এই মেয়েদের বাড়ি ফেরার জন্য ফুটবল ফেডারেশন কোনো সুব্যবস্থা করতে পারেনি। লোকাল বাসে অভিভাবকহীন অবস্থায় বাড়ি ফেরার পথে তারা কটূক্তি ও মানসিক নির্যাতনের শিকার হয়েছে। এই ঘটনা সবাইকে মর্মাহত করেছে। তবে এ জন্য আমাদের সমাজের নোংরা পুরুষতান্ত্রিকতা যেমন দায়ী, তাদের এ পরিস্থিতিতে ফেলার জন্য ফুটবল ফেডারেশনও সমভাবে দায়ী। কলসিন্দুরের মেয়েরা তাদের স্কুলে ফিরে আরও বড় অবমাননার শিকার হয়েছে। ফুটবল ফেডারেশন যদি তাদের উপযুক্ত সম্মান দেখিয়ে সেখানে দিয়ে আসত, অজগ্রামের শিক্ষকদের জন্য তাদের অবমাননা করাও হয়তো সম্ভব হতো না সেভাবে!প্রতিপক্ষকে একের পর এক গোলের বন্যায় ভাসিয়ে দেওয়া আমাদের মেয়েদের উচ্ছল ছবি আমাদের সবার মনে প্রশান্তির প্রলেপ বুলিয়ে দিয়েছিল। আমরা কি কল্পনাও করতে পেরেছিলাম, মাত্র দুই দিন পরেই তাদের এমন শোচনীয় পরিস্থিতির মধ্যে পড়তে হবে?দুঃখের সঙ্গে বলতে হয়, আমাদের সব যেন শুধু ক্রিকেটে আটকে আছে। অথচ গ্লোবাল স্পোর্টস হিসেবে বিবেচনা করলে ফুটবলের সঙ্গে কোনো তুলনায় যেতে পারে না ক্রিকেট। বিশ্বকাপ ফুটবলের বাছাইপর্বে এখন খেলে ২০৭টি দেশ, ক্রিকেটে এই সংখ্যা প্রায় দশ ভাগের এক ভাগ। ক্রিকেটে ২০টি দেশের মধ্যে সেরা আটে এলেই আমরা বিশাল অর্জন হিসেবে ধরে নিই। ক্রীড়াক্ষেত্রে অতি দুর্বল এ দেশে এটিই করা স্বাভাবিক এবং প্রত্যাশিতও। কিন্তু ফুটবলে এশিয়া-অস্ট্রেলিয়ার আরও বেশি দেশের মধ্যে সেরা আটে আসা আমাদের মেয়েদের কেন আমরা একইভাবে বরণ করে নিতে পারলাম না? এটি কি শুধু ফুটবল–বিমুখতা? ক্রিকেটে বুঁদ হয়ে অন্য কোনো সাফল্য ঠিকমতো না দেখতে পাওয়া? নাকি এটি নারীদের প্রতি, প্রান্তিক পর্যায়ের মানুষের সন্তানদের প্রতি আমাদের চিরন্তন তাচ্ছিল্য, অবহেলা আর বৈষম্যের প্রতিচ্ছবি? এটি যা-ই হোক, এই মনোভাব কোনোভাবেই মেনে নেওয়ার মতো নয়।আমার ধারণা, ফুটবলের বা ক্রীড়াজগতের হর্তাকর্তা, এমনকি বহু মানুষেরই এই মনোভাব রাতারাতি বদলে যেতে পারে আমাদের ক্রীড়ামোদী প্রধানমন্ত্রী এই মেয়েদের নিজে সংবর্ধনা দিলে, সেখানে তাদের জড়িয়ে ধরে আবেগাপ্লুত হয়ে পড়লে। ক্রিকেটে আমরা কিছু ক্ষেত্রে তা-ই দেখেছি। ফুটবলেও এই মেয়েদের প্রতি যথোচিত আচরণ প্রদর্শনের জন্য যদি প্রধানমন্ত্রী কীভাবে তাদের বরণ করে নিলেন তা দেখা পর্যন্ত অপেক্ষা করতে হয়, তাহলে বলতে হবে জাতি হিসেবে ক্রমেই আমরা আরও বেশি অগভীর, স্বকীয়তাহীন ও আত্মমর্যাদাহীন হয়ে পড়ছি। ফুটবল শুধু নয়, অন্য বহু ক্ষেত্রে মানসিক দৈন্য আর দায়িত্বহীনতা আমাদের পিছিয়ে ফেলছে দিনকে দিন।৩.কোনো জাতির এগিয়ে যাওয়ার বিভিন্ন সূচক আছে। জাতিসংঘের বা এ ধরনের অন্য কারও সূচকে খেলাধুলার স্থান নেই। কিন্তু জাতি হিসেবে এগিয়ে যাওয়ার প্রকাশভঙ্গি বা প্রমাণ হিসেবে বাস্তবে ক্রীড়াক্ষেত্রে সাফল্যকে সব সময়ই খুব গুরুত্ব দিয়ে দেখা হয়। মিউনিখ অলিম্পিকে সাফল্যের জন্য তাই হিটলার পর্যন্ত মরিয়া হয়ে উঠেছিলেন। স্নায়ুযুদ্ধের সময়ে তাই সোভিয়েত আর মার্কিন বলয়ের দেশগুলো সর্বাত্মকভাবে মেতে উঠত একে অপরকে ছাড়িয়ে যাওয়ার জন্য। বর্তমান সময়ে চীনের উত্থানের পর তাই সর্বোচ্চ প্রস্তুতি নিয়ে তারা উঠে এসেছে পদক তালিকার শীর্ষের দিকে।আবার যেসব দেশের খেলাধুলার সব ক্ষেত্রে সাফল্যের সম্ভাবনা নেই, তারা বিশেষ বিশেষ ক্ষেত্রে সর্বোচ্চ মনোনিবেশ করছে। ভারত তাই সুচিন্তিতভাবে ক্রিকেটকে বেছে নিয়ে থেমে থাকেনি, আগামী অলিম্পিকে নির্দিষ্ট কয়েকটি ক্ষেত্রে সাফল্যের এখন থেকেই আরও বহু গুণ প্রস্তুতির শপথ নিয়েছে। কেনিয়া, ইথিওপিয়া, জ্যামাইকা, কাজাখস্তান বা মাত্র পা দেওয়া কসোভো পর্যন্ত তাদের শক্তির জায়গাগুলো চিহ্নিত করে সাফল্যের কর্মকৌশল নিয়ে কাজ করছে।আমাদের বহু ক্ষেত্রের মতো ক্রীড়াক্ষেত্রেও প্রস্তুতি বা উন্মাদনা কেবল হুজুগের মধ্যে সীমাবদ্ধ। না হলে আমাদের ক্রীড়াজগতের কর্তাদের বহু আগেই শুধু ক্রিকেট নয়, অন্য যেসব খেলায় কম প্রতিযোগিতা (যেমন কাবাডি) বা কম শারীরিক দক্ষতার প্রয়োজন (যেমন শুটিং বা দাবা) রয়েছে, সেখানে অগ্রাধিকার দেওয়া উচিত ছিল। প্রশ্ন হচ্ছে, ফুটবল কি এখন সেই অগ্রাধিকার তালিকায় আসবে? অন্তত মেয়েদের ফুটবল? শারীরিক সক্ষমতায় আমাদের ছেলেরা ফুটবলার হিসেবে যে অনেক পিছিয়ে তা হয়তো ফুটবলের স্বর্ণযুগেই দেখা গেছে। কিন্তু মেয়েদের ক্ষেত্রে সেটি বলার উপায় নেই। অনূর্ধ্ব-১৬ ফুটবলে মেয়েদের চমকপ্রদ সাফল্যের পর বরং সেখানে আমাদের সাফল্যের কর্মকৌশল নিয়ে চিন্তা করার সময় এসেছে। আমার ব্যক্তিগত অভিমত হচ্ছে, ছেলেদের তুলনায় এ দেশের মেয়েরা শারীরিক সক্ষমতায় অনেক এগিয়ে আছে, অন্য দেশগুলোর তুলনায় আন্তর্জাতিকভাবে তারা কম পিছিয়ে আছে। ওয়াজফিয়া নাজনীন ব্যক্তি হিসেবে তার প্রমাণ রেখেছেন, অনূর্ধ্ব-১৬ ফুটবল দল তা সামষ্টিকভাবে প্রমাণ করেছে। না হলে ইরান আর চীনা তাইপেকে ফুটবলে হারানোর কথা আমরা কখনো কি ভাবতে পারি কোনো পর্যায়ে?ফুটবলে আমাদের কিশোরীদের অতুলনীয় সাফল্যের পর এদিকে রাষ্ট্রের তাই আরও অনেক বেশি মনোযোগ দেওয়ার সময় এসেছে। বয়সভিত্তিক দলগুলোকে ঠিকমতো পরিচর্যা করলে মূল প্রতিযোগিতায় সাফল্যের বহু নজির পৃথিবীতে রয়েছে।ঠিকমতো অনূর্ধ্ব-১৬ ফুটবল দলটিকে পরিচর্যা করলে ভবিষ্যতে এদের আরও সাফল্য জাতি হিসেবে আমাদের গর্বিত করবে। তার চেয়েও যা সম্ভবত বেশি গুরুত্বপূর্ণ, এটি আমাদের সমাজে নারীদের প্রতি কূপমণ্ডূক ও বৈষম্যমূলক দৃষ্টিভঙ্গির প্রতি একটি চপেটাঘাত হিসেবে কাজ করবে। অন্য সব ক্ষেত্রের মতো ক্রীড়াক্ষেত্রেও এই চপেটাঘাতের প্রয়োজন রয়েছে।আসিফ নজরুল: অধ্যাপক, আইন বিভাগ, ঢাকা বিশ্ববিদ্যালয়।ইহাতে মন্তব্য প্রদান বন্ধ রয়েছে
128		সৌদি আরব তাদের দেশে কর্মরত বিদেশি শ্রমিকদের মজুরি দিতে পারছে না। এই খবরটি সৌদি রাজতন্ত্রের বাইরে তেমন একটা ছড়ায়নি। কিন্তু বাস্তবতা হচ্ছে, দেশটির বড় নির্মাণপ্রতিষ্ঠান বিন লাদেন গ্রুপকেও সরকার বিল দিতে পারেনি। এ ছাড়া ভারত, পাকিস্তান, শ্রীলঙ্কার সেনাবাহিনীর একটি অংশ ও অন্যান্য শ্রমিকদেরও সে বেতন দিতে পারেনি। কেউ কেউ সাত মাস ধরে বেতন পাচ্ছে না।ভারত ও পাকিস্তান দূতাবাস সৌদি সরকারের কাছে দেনদরবার করছে, তাদের শ্রমিকদের মজুরি যেন পরিশোধ করা হয়। ব্রিটিশ সরকারের মতো যে অর্থনীতিবিদেরা সৌদি রাজতন্ত্রের ব্যাপারে গদগদ, তাঁরা নিরবচ্ছিন্নভাবে বলে যাচ্ছেন, তেলের দাম পড়ে যাওয়ার কারণে সৌদি সরকারের অবস্থা টালমাটাল হয়ে গেছে। তবে তাঁরা এমন কথা বলেন না, যেটা শুনলে পৃথিবীর বাকি দেশগুলো ভীতবিহ্বল হয়ে যায়: দেশটির প্রতিরক্ষামন্ত্রী ও সিংহাসনের উত্তরাধিকারী উপযুবরাজ মোহামেদ বিন সালমানের নৈরাশ্যজনক ও নিষ্ফলা ইয়েমেন যুদ্ধ। গত বছর সৌদি রাজার প্রিয় যুবরাজ ইয়েমেনের হুতিদের বিরুদ্ধে এই হাস্যকর যুদ্ধ শুরু করার পর সৌদি ও আমিরাতের বিমানগুলো সেখানকার যত হাসপাতাল, ক্লিনিক ও ওষুধের গুদামে বোমা ফেলেছে, যুক্তরাষ্ট্র সার্বিয়া ও আফগানিস্তানে সম্মিলিতভাবেও সে পরিমাণ বোমা ফেলেনি।তো এর ফলাফল কী? যে দেশটিতে পৃথিবীর ১৬ শতাংশ পরীক্ষিত তেলের মজুত রয়েছে, যেখানকার আরামকো কোম্পানি দিনে এক বিলিয়ন ডলার উপার্জন করে, এখন সেই দেশটির বাজেট ঘাটতি দাঁড়িয়েছে ১০০ বিলিয়ন ডলার, যারা শ্রমিকদের বিল দিতে পারছে না। প্রথম দিকে ইয়েমেনের এই বোমাবর্ষণের ঘটনাকে ‘অপারেশন ডিসাইসিভ স্টর্ম’ বলা হতো, যেটা পরবর্তীকালে ‘অপারেশন রেস্টোর স্টর্ম’ নাম ধারণ করে। মধ্যপ্রাচ্যের সাম্প্রতিক ইতিহাসে এটা ‘দীর্ঘতম’ ও সবচেয়ে অকার্যকর যুদ্ধে পরিণত হলে এর নাম পরিবর্তন হয়। কিন্তু তা সত্ত্বেও যুক্তরাজ্যের বিশেষজ্ঞদের সহায়তায় এ যুদ্ধ চলছে। ফলে সৌদি আরবের সিংহাসনের উত্তরাধিকারী উপযুবরাজ মোহামেদ যখন বলেন, এ বছর বেতন-ভাতা খাতে রাষ্ট্রের ব্যয় কমবে, যদিও মানুষের আয় বাড়বে—তখন বিস্ময়ের কিছু নেই।পাকিস্তানে এ নিয়ে তোলপাড় শুরু হয়েছে, যদিও ‘সৌদি’ সেনাবাহিনীর একটি বড় অংশ পাকিস্তানি। দেশটির সাংসদেরা প্রশ্ন তুলতে শুরু করেছেন, তিনটি সৌদি কোম্পানি কেন আট মাস ধরে বেতন দিচ্ছে না, এমনকি তারা কর্মীদের খাবার দিতেও অস্বীকৃতি জানাচ্ছে। কিছু কিছু ক্ষেত্রে সৌদিতে বসবাসরত পাকিস্তানিরা স্বদেশিদের খাওয়াচ্ছে।সৌদি আরব এই সংকট মোকাবিলা করতে পারছে না। আরব নিউজ বলেছে, ৩১ হাজারেরও বেশি সৌদি ও অন্যান্য শ্রমিক বকেয়া মজুরি পরিশোধের দাবিতে শ্রম মন্ত্রণালয়ের কাছে আরজি জানিয়েছেন। একবার তো দেখা গেল, ভারতীয় কনস্যুলেট ও প্রবাসীরা শ্রমিকদের খাবার কিনে দিচ্ছেন, যাতে তাঁদের নাগরিকদের অভুক্ত থাকতে না হয়। কথা হচ্ছে, সরকারের কাছে নির্মাণ কোম্পানিগুলোর পাওনার পরিমাণ হয়তো বিলিয়ন ডলার ছাড়িয়ে গেছে। এ নিয়ে সৌদি আরবের সংবাদমাধ্যমে খোলাখুলি বিদেশিদের সম্পর্কে অহেতুক ঘৃণা ছড়ানো হচ্ছে। সৌদি গেজেটে সাদ আল-আরাবি লিখেছেন: ‘অনেক প্রবাসীই আমাদের ঘৃণা করে, আমাদের ওপর তারা ক্ষুব্ধ, কারণ আমরা ধনী দেশ। অনেকেই আবার এ কথা পর্যন্ত বলেন যে এত টাকাপয়সা আমাদের থাকা উচিত নয়। আর সে কারণেই সময়মতো মজুরি না পেয়ে তাঁদের অনেকেই সহিংস হয়ে উঠেছেন।’তবে আমার মনে হয়, সৌদি আরবের অনেকেই জাবাত-আল-নুসরা (যাঁরা সম্প্রতি জাবাত ফতেহ্ আল-শামাল-নুসরাহ নাম ধারণ করেছেন) বা আল-কায়েদা ও আইএসকে টাকা দিচ্ছেন, যাঁরা সিরিয়ায় আগুনের গোলার মুখে আছেন। মধ্যপ্রাচ্যের বিভিন্ন দেশের ফিলিপাইন, ফ্রান্সসহ অনেক দূতাবাসই সৌদি সরকারের কাছে এ সমস্যাটি উত্থাপন করেছে। সৌদি সরকার যথারীতি বলেছে, তারা সাম্প্রতিক কিছু ঘটনায় বিপাকে পড়েছে, ফলে তারা কর্মীদের দেওয়া কথা রাখতে পারছে না। সৌদি সরকার অবশ্য কোম্পানিগুলোকে শ্রমিকদের মজুরি দেওয়ার জন্য পীড়াপীড়ি করেছে। এক কোম্পানির তরফে এই অসাধারণ বিবৃতিটি দেওয়া হয়েছে: ‘অনেকগুলো প্রকল্প বাতিল হয়ে যাওয়ায় কোম্পানি কিছুটা অস্থিতিশীল হয়ে পড়েছে।’ অন্যদিকে ইউনাইটেড সিম্যাক কনস্ট্রাকশন কোম্পানির কর্মীরা অভিযোগ করেছেন, তাঁদের অনেকেই দেড় বছর ধরে বেতন পাচ্ছেন না। আবার তাঁদের নিজ দেশে যাওয়ার অনুমতিও দেওয়া হচ্ছে না। তবে আরেকটি সমস্যাও আছে। সবাই মূলত বিন লাদেন ও ওগারের মতো বড় বড় কোম্পানি নিয়ে চিন্তিত। ফলে বড় কোম্পানি নিয়ে ডামাডোলের মধ্যে ছোট কোম্পানিগুলো হারিয়ে যাচ্ছে। সামগ্রিকভাবে বলা যায়, শিয়া হুতি, হিজবুল্লাহ এবং দামেস্ক ও ইরানের আলাওয়াইট সরকারের বিরুদ্ধে এই রাজতান্ত্রিক-একনায়কতন্ত্রের যুদ্ধ যেন শেষ হওয়ার নয়। সেখানে এক ঝুঁকিপূর্ণ পরিবেশ সৃষ্টি হয়েছে। কথা হচ্ছে, সৌদি আরব কি যুক্তরাজ্যের সঙ্গে কৌশলী ও দীর্ঘমেয়াদি আল-ইয়ামামাহ্ অস্ত্র চুক্তি করেনি? যে চুক্তির আওতায় সে বহু বছর ধরে যুক্তরাজ্যের কাছ থেকে অস্ত্র কিনছে। তখন তো নগদ অর্থের সমস্যা হয়নি। আরবিতে ‘ইয়ামামাহ্’ শব্দের অর্থ কী? ‘ঘুঘু’? আসুন, আমরা এর বেশি আর না যাই।অনুবাদ: প্রতীক বর্ধন, দ্য ইনডিপেনডেন্ট থেকে নেওয়া।রবার্ট ফিস্ক: দ্য ইনডিপেনডেন্টের মধ্যপ্রাচ্য প্রতিনিধি।ইহাতে মন্তব্য প্রদান বন্ধ রয়েছে
129		আমাদের দেশের নাটক বা সিনেমার তারকাদের যখন প্রশ্ন করা হয়, কী খেতে বেশি ভালোবাসেন? তখন বেশির ভাগেরই উত্তর থাকে মায়ের রান্না করা কোনো পদের কথা। কেউ বলেন, মায়ের হাতের ছোট মাছের চচ্চড়ি। কেউ বলেন, গরুর মাংসের বিরিয়ানি। কেউ বলেন, মুরগির ঝোল। সবাই শুধু মায়ের হাতের রান্নার কথা বলেন। বাবার রান্না করা খাবার কারও ভালো লাগে—এমনটা কেউ কখনো বলেন না। কারণ একটাই, তাঁদের বাবারা রাঁধেন না।পাঠকেরা হয়তো বলবেন, এ কেমন কথা? বাবারা, অর্থাৎ ছেলেরা আবার রাঁধেন নাকি? রাঁধেন তো মায়েরা, অর্থাৎ মেয়েরা। এটাই স্বতঃসিদ্ধ। এটাই আমরা চিরকাল দেখে এসেছি। আমাদের দেশের কোনো পরিবারের পুরুষ সদস্যটি দিনের পর দিন রেঁধে যাচ্ছেন—এমনটি বলতে গেলে দেখাই যায় না। তাঁরা কালেভদ্রে রান্না করেন। বাড়ির নারী সদস্যটি অসুস্থ হয়ে পড়লে বা বাড়ির বাইরে গেলে তাঁরা বাধ্য হয়ে রাঁধেন। এ ছাড়া প্রবাসে গেলে বা পরিবার থেকে যখন বিচ্ছিন্ন থাকেন, তখন রাঁধেন। তবে কিছু পুরুষ অবশ্য নিয়মিতই রাঁধেন। সেটা অবশ্য বাড়িতে নয়, হোটেল বা রেস্তোরাঁয়। পৃথিবীর সেরা রাঁধুনিদের বেশির ভাগই কিন্তু পুরুষ। পুরুষেরা চাইলেই যে ভালো রাঁধতে পারেন, তার প্রমাণ এই রাঁধুনিরা। এ প্রসঙ্গে কয়েকজনের কথা না বললেই নয়। যেমন টমি মিয়া, বাংলাদেশি বংশোদ্ভূত এই ব্রিটিশ নাগরিক ব্রিটেনের রানির অফিশিয়াল শেফের দায়িত্ব কৃতিত্বের সঙ্গে পালন করেছেন। আরেকজন বিখ্যাত রাঁধুনি ভারতের সঞ্জীব কাপুর। তিনি তো রান্নাকে মোটামুটি শিল্পের পর্যায়ে নিয়ে গেছেন। আর আমাদের দেশের ফখরুদ্দীন বাবুর্চির কথা তো সবাই জানে। এই পুরুষেরা রান্না করেই বিশ্বজুড়ে খ্যাতি অর্জন করেছেন। সবাই আজ তাঁদের চেনে।পুরুষদের বলছি, রান্নার কাজটা মোটেও খারাপ বা ছোট কাজ নয়। এতে মোটেও লজ্জা নেই। এটা যদি লজ্জার ব্যাপারই হবে, তাহলে নারীর রান্না করা খাবার পুরুষেরা খান কেন? নারীরা না রাঁধলে তো ঘরে পুরুষদের খাবারই জুটবে না। নারীর রান্না করা খাবার খেয়েই তো তাঁরা তৃপ্তির ঢেকুর তোলেন। আবার এই নারীর রান্নায় একটু লবণ কম হলে বা মরিচ বেশি হলেই পুরুষেরা সমালোচনা করতে ছাড়েন না। অনেকেই বাধান তুলকালাম কাণ্ড।রান্নাকে যে শুধু নারীদের কাজ বলে মনে করা হয় তা নয়, ঘরের অনেক কাজ শুধুই নারীদের। কাজের লোকের অনুপস্থিতির বিকল্প দায়িত্ব নারীদেরই নিতে হয়। খাবারের পর সব তরকারি ফ্রিজে তুলে রাখা, টেবিল পরিষ্কার করা, হাঁড়িপাতিল ধোয়া, ঘরবাড়ি গোছানো—সব মেয়েদের কাজ। এসব কাজ তো এমন কঠিন কিছু নয়। তা-ও পুরুষেরা করবেন না। মেয়েদেরই করতে হবে। আর সন্তান লালন–পালন তো শুধুই মেয়েদের। কোনো কোনো পুরুষ অবশ্য সন্তানের দেখভাল করেন। কিন্তু সেটা কখনোই তাঁদের নিয়মিত কাজের অংশ হয় না। কদাচিৎ তাঁরা এটা করেন। কিছু কাজ শুধু মেয়েদের জন্য নির্দিষ্ট করে রাখাটা কি মানসিক দীনতার পরিচয় নয়? এখানে নারী-পুরুষের সমতা কোথায়?যা-ই হোক, ঈদের ছুটি শুরু হয়ে গেছে। কিন্তু নারীদের ছুটি নেই। রান্নাঘরে বাড়ছে তাঁদের ব্যস্ততা। কারও কারও বাড়িতে অতিথি চলে এসেছে। তাঁদের তো ব্যস্ততা আরও বেশি। চলছে মসলা বাটাবাটি। ঈদের রান্না বলে কথা। আসুন না, এই ঈদে পুরুষেরাও রান্নাঘরে একটু সময় দিন। একটু রাঁধুন। বাড়ির লোকজন আর অতিথিরা আপনাদের রান্না করা খাবার খেয়ে দেখুক, ক্ষতি তো কিছু নেই। তা-ই না!রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
130		৭ সেপ্টেম্বর প্রথম আলো এক গোলটেবিল আলোচনার আয়োজন করেছিল। আলোচনার শিরোনাম ছিল ‘জঙ্গিবাদের বিপদ ও উত্তরণের উপায়’। গোলটেবিলের প্রধান অতিথি ছিলেন স্বরাষ্ট্রমন্ত্রী আসাদুজ্জামান খান কামাল। তিনি প্রাথমিক বক্তব্যে তুলে ধরেছেন জঙ্গিবিরোধী অভিযানে সরকারের অবস্থান এবং বিভিন্ন পরিকল্পনার কথা। তিনি পুরো সময় ধৈর্যসহকারে সবার মন্তব্য শুনেছেন এবং তাঁর মতামতও তুলে ধরেন। তিনি কয়েকটি নতুন ও যৌক্তিক বিষয় বিবেচনায় নেবেন বলে আশ্বাস দেন। তিনি গোলটেবিল বৈঠকের পুরো সময় বসে আমার, সুলতানা কামাল, শাহদীন মালিক, ইশফাক ইলাহী, মুনিরুজ্জামানসহ অন্যদের কথা শুনেছেন। এ ধরনের বৈঠকে মন্ত্রীরা সাধারণত অন্যদের কথা না শুনে নিজের বক্তব্য দিয়ে চলে যান।সন্দেহ নেই যে হলি আর্টিজানে হামলার ঘটনায় কিছু করতে না পারলেও আইনশৃঙ্খলা রক্ষাকারী বাহিনী কল্যাণপুর, মিরপুর আর নারায়ণগঞ্জে অভিযান চালিয়ে কথিত নব্য জেএমবির শীর্ষস্থানীয় ব্যক্তিদের মারতে সক্ষম হয়েছে। এতে জনমনে কিছুটা স্বস্তি এনে দিলেও এই তৎপরতার মাধ্যমে বাংলাদেশে জঙ্গি বিস্তার রোধ হয়েছে, তা বলার সময় এখনো আসেনি। যদিও শীর্ষস্থানীয় জঙ্গিরা সহজে ধরা দেয় না, কিন্তু জঙ্গিনেতাদের জীবিত ধরতে পারাটা খুবই গুরুত্বপূর্ণ। তামিম চৌধুরী ও মেজর (অব.) জাহিদুলের মৃত্যুর সঙ্গে বহু অজানা তথ্যের দ্বার বন্ধ হয়ে গেছে, এ কথা স্বীকার করতে হবে। কাজেই শুধু ধরা নয়, এঁদের বিচারের মুখোমুখি দাঁড় করানো গেলে আইনের শাসনের জোরটি তাঁদের সামনে তুলে ধরার সুযোগ পাওয়া যেত। আগেই বলেছি এবং আবার বলছি, এ ধরনের ধর্মভিত্তিক মতাদর্শের সদস্যরা এ ধরনের মৃত্যুর মধ্য দিয়ে তাঁদের অনুসারীদের আরও উদ্বুদ্ধ করেন। এ দুজনের কেউই আত্মহত্যার পথ বেছে নেননি। কারণ, তাঁরা তাঁদের মতে, ‘শহীদ’ হওয়ার অপেক্ষায় ছিলেন, যেমনটা হলি আর্টিজানের হামলাকারী তরুণেরা মন্তব্য করেছিলেন।তাঁদের মৃত্যুতে অনেক বিষয়ই হয়তো অজানা রয়ে গেছে। যার মধ্যে প্রধানত যে তথ্য আমাদের জানার ছিল তা হলো তরুণদের, বিশেষ করে এ ধরনের আধুনিক শিক্ষায় শিক্ষিত মধ্যবিত্ত ও উচ্চমধ্যবিত্ত পরিবারের সন্তানদের কীভাবে বা কী উপায়ে এমনভাবে ধর্মীয় উগ্রপন্থায় নিয়ে যাওয়া হয়। ধারণা করা হয়েছিল, এই উন্মাদনার কারণ হয়তো বিভিন্ন ধরনের মাদকজাতীয় দ্রব্য, যা সেবনের পর তাঁরা হলি আর্টিজানে হামলা চালিয়ে থাকতে পারেন। কিন্তু তেমনটা প্রমাণিত না হওয়ায় এ তত্ত্ব অন্তত বাংলাদেশে হালে পানি পায়নি। কীভাবে এই ধর্মীয় উগ্রবাদতত্ত্ব ব্যবহার করা হয়, তার কোনো তাত্ত্বিক ধারণা গবেষকেরা এখন পর্যন্ত করতে পারেননি। যেসব দেশে ও অঞ্চলে ধর্মীয় উগ্রপন্থার বিস্তার ঘটেছে, তার কারণ অভিন্ন নয়। কাজেই বাংলাদেশের মতো মুসলিমপ্রধান দেশ, যেখানে ৯০ শতাংশ মুসলমান এবং এর ৯৯ শতাংশ সুন্নি মুসলমান, সরকারও ধর্মবান্ধব, সেখানে এই উগ্রপন্থার এত বিস্তার কেন এবং কীভাবে ঘটল, তার উত্তর এখনো পাওয়া যায়নি, যাবে কি না তা নিয়েও সন্দেহ রয়েছে। আমার মনে হয়েছে, কথিত নব্য জেএমবির দুই শীর্ষস্থানীয় নেতৃত্বদানকারীর মৃত্যুর সঙ্গে আমরা সে তথ্য পাওয়ার সুযোগ হারিয়েছি। এখন যে তথ্য পাওয়া যাচ্ছে তার সত্যতা নিয়ে প্রশ্ন থেকে যায়। দ্বিতীয় যে বিষয়ে আমরা এখনো অন্ধকারে তা হলো এই জঙ্গিবাদের অর্থের জোগান কীভাবে, কোন পথে হয়ে থাকে? যাঁরা এ বিষয়ে প্রায়ই মন্তব্য করেন, তাঁদের এসব মন্তব্য ধারণাপ্রসূত কোনো তথ্য-উপাত্তের ওপর ভিত্তি করে নয়। যে ধরনের জঙ্গি তৎপরতা আমাদের দেশে এ পর্যন্ত প্রত্যক্ষ করা গেছে, সেখানে বড় ধরনের অর্থের প্রয়োজন হয়নি। এমনকি সংগঠন চালাতেও তেমন অর্থের প্রয়োজন হয় বলে মনে হয় না। খুব অল্প খরচে যে ধরনের সন্ত্রাসী হামলা বিশ্বে ঘটে চলেছে এবং তার বিপরীতে বিভিন্ন দেশের সন্ত্রাসবিরোধী অভিযানের ক্রমবর্ধমান খরচ লক্ষণীয়। ৯/১১-এ টুইন টাওয়ারসহ অন্যান্য জায়গায় হামলায় আল-কায়েদা ৫০ লাখ মার্কিন ডলার খরচ করেছিল বলে বিভিন্ন সূত্রে জানা যায়। তার বিপরীতে সন্ত্রাসবিরোধী অভিযানে শুধু যুক্তরাষ্ট্রেরই খরচ হয়েছে ৩ দশমিক ৩ ট্রিলিয়ন ডলার। এ পর্যন্ত যুক্তরাষ্ট্রের অভ্যন্তরীণ নিরাপত্তা নিশ্চিত করতে খরচ হয়েছে ১৭ ট্রিলিয়ন ডলার এবং এ খরচ চলমান। এ ধরনের পরিসংখ্যান আমাদের দেশের প্রেক্ষাপটে পাওয়া যাবে কি না অথবা গবেষণা হবে কি না, নিশ্চিত নই।অনেকেই মন্তব্য করে থাকেন যে স্বাধীনতাবিরোধী অথবা যুদ্ধাপরাধীদের কাছ থেকে জঙ্গিদের অর্থ জোগান দেওয়া হয়। এমন মন্তব্যের সত্যতাও নিশ্চিত করা যায়নি। কারণ, অর্থায়নের যেসব খাত রয়েছে, সেখান থেকে প্রচুর অর্থ জঙ্গিদের হাতে যায়, তা একরকম বিশ্বব্যাপী প্রমাণিত। আমাদের দেশে ঈদ পার্বণে যে ধরনের ব্যাপক চাঁদাবাজি হয় রাজনৈতিক দল ও আইনশৃঙ্খলা রক্ষাকারী বাহিনীর কিছু সদস্যের নামে, তা গোপন বিষয় নয়। জঙ্গিগোষ্ঠী এ ধরনের চাঁদাবাজি ও অপহরণের সঙ্গে যুক্ত থাকতে পারে বলে অনেকেই মনে করেন।ইতিমধ্যেই আইনশৃঙ্খলা রক্ষাকারী বাহিনী বেশ তৎপরতা ও সাফল্য দেখিয়েছে। জনগণ সোচ্চার হয়েছে, তবে এ ধরনের বজ্র আঁটুনি কত দিন বজায় রাখা যায়, তা দেখার বিষয়। কারণ, অভ্যন্তরীণ নিরাপত্তা বাড়ানোর সঙ্গে জড়িত রয়েছে বড় অঙ্কের অর্থ, যা সরকারকে বহন করতে হবে। যার জ্বলন্ত উদাহরণ গুলশান-বারিধারার বর্তমান অবস্থা। হলি আর্টিজানের হামলার পর নিরাপত্তা দৃশ্যমান করতে গিয়ে যেসব ব্যবস্থা নেওয়া হয়েছে, তাতে তাৎক্ষণিক স্বস্তি পেলেও ওই অঞ্চলের অর্থনৈতিক যে ক্ষতি হয়েছে এবং হচ্ছে তার বিবরণ হয়তো অনুমানভিত্তিক হবে। প্রয়োজন সঠিক তথ্যের। অনেক খেটে-খাওয়া মানুষের রুটিরুজি ব্যাহত হচ্ছে। অবস্থাদৃষ্টে মনে হয় অতি নিরাপত্তা নিশ্চিত করতে গিয়ে বহুবিধ আঙ্গিকে জনজীবন অনিরাপদ হচ্ছে। ওই অঞ্চলের মানুষের আতঙ্ক এখনো কাটেনি। ফিরে আসেনি আগের প্রাণচাঞ্চল্য। আমরা জঙ্গিদের নেতিবাচকভাবে জিততে দিচ্ছি কি না, তা ভেবে দেখার বিষয়।আমরা বিপদে আছি। এ বিপদ সহজে দূর হওয়ার নয়। সাময়িক স্বস্তিতে থাকলেও ইতিমধ্যেই এর বিস্তারের যে চিত্র ফুটে উঠছে, তা অবশ্যই চিন্তার বিষয়। ভবিষ্যতে এদের কৌশল কী হবে তা কারও জানা আছে কি না জানি না, যদিও আমাদের গোয়েন্দা বাহিনীকে আগের চেয়ে বেশি তৎপর বলে ধারণা করা হয়। আমাদের আইনশৃঙ্খলা রক্ষাকারী বাহিনীকে অনেক বিষয়ে সংবেদনশীল হতে হবে। এ বিষয়টি আলোচিত হয়েছে ওই গোলটেবিল বৈঠকে। আমাদের দেশের আপামর মানুষ ধর্মভীরু, তবে ধর্মান্ধ নয়। কাজেই তাদের ধর্মীয় অনুভূতিতে আঘাত দিয়ে সুদূরপ্রসারী পরিকল্পনা সম্ভব নয়। ‘জিহাদি’ বইয়ের সংজ্ঞা কী, আজ পর্যন্ত খোলাসা করা হয়নি। অনেকেই আমাকে বলেছেন, যেকোনো ধরনের ধর্মীয় পুস্তক বহন করতেও অনেকে আতঙ্কিত হন। এ আতঙ্ক জঙ্গি দমনে সহায়ক নয়। এসব বিতর্ক এড়াতে হলে আমাদের আরও সংবেদনশীল হতে হবে।যেকোনো ঘটনার পর এবং বিভিন্ন তৎপরতায় আইনশৃঙ্খলা রক্ষাকারী বাহিনীর বিভিন্ন উচ্চপর্যায়ের কর্মকর্তাদের পরস্পর বিপরীত বক্তব্য পাওয়া যায়, যার কারণে অনেক অভিযান নিয়ে অহেতুক মানুষের মনে সন্দেহ জন্মে। সমন্বয়হীনতা জঙ্গি দমনে সহায়ক নয়। প্রয়োজন সমন্বয় করা এবং নির্ধারিত সময় নির্ধারিত ব্যক্তির মাধ্যমে ব্যাখ্যা দেওয়া। অনেক সরকারি কর্মকর্তাকে রাজনীতিবিদদের মতো বক্তব্য দিতে দেখা যায়, যা এই বিপদ থেকে উত্তরণে সহায়ক নয়।ভবিষ্যতে করণীয় নিয়ে সরকারের চিন্তাধারা সঠিক দিকনির্দেশনা দিলেও অনেক ক্ষেত্র রয়েছে, যেদিকে দৃষ্টি দেওয়া উচিত। গোলটেবিল বৈঠকে সুলতানা কামাল অনেক কারণের মধ্যে সুশাসনের কথা বলেছেন। শাহদীন মালিক সংবিধান প্রতিপালনের কথা বলেছেন। এসব বক্তব্য ও মন্তব্য ফুৎকার দিয়ে উড়িয়ে দেওয়ার মতো নয়। সুশাসন, উদার গণতন্ত্রের অভাব এবং আইন ও সংবিধানের শাসন—এসবই জঙ্গিবিরোধী উপাদান। জনগণ সচেতন রয়েছে, সরকারেরও সদিচ্ছা প্রতিফলিত। তবে এ সমস্যার যেমন সহজ সমাধান নেই, তেমনি অতি রাজনৈতিকীকরণেও সমস্যার সমাধান পাওয়া যাবে না।আমাদের মনে রাখা উচিত যে আমরা একটা সুদূরপ্রসারী বিপদের মধ্যে রয়েছি, যার সঙ্গে যুক্ত হয়েছে একধরনের শ্রেণিবিন্যাস। আমরা তখন সোচ্চার হয়েছি, যখন মধ্যবিত্তদের সন্তানেরা এই জঙ্গিবাদের সঙ্গে যুক্ত হয়েছে। তার আগে গ্রামের গরিব কৃষক অথবা মজুরদের সন্তান, যাদের মাদ্রাসা শিক্ষা ছাড়া অন্য ধরনের শিক্ষা জোটে না, তাদের নিয়ে অনেকটা উদাসীন ছিলাম। এখন সে অবস্থার পরিবর্তনে আমরা সোচ্চার হয়েছি। তবে জঙ্গিগোষ্ঠীগুলো এই দুই প্রান্তিকের যুবকদের যেভাবে একত্র করতে পেরেছে, সে বিষয়টিও লক্ষণীয়। এই গভীর তত্ত্বও আমাদের জানা নেই। ব্যাপক গবেষণার প্রয়োজন রয়েছে।যা-ই হোক, পরিশেষে প্রথম আলোকে ধন্যবাদ এমন বিষয়ে একটি কার্যকর গোলটেবিল বৈঠকের আয়োজন করার জন্য। আরও ধন্যবাদ স্বরাষ্ট্রমন্ত্রী মহোদয়কে, যিনি পুরো সময়টা উপস্থিত ছিলেন।আমরা যাঁরা এখন প্রবীণ, তিন মাথাওয়ালা মানুষের মতো, চাইলে উপদেশ বা অনুরোধ করতে পারি, তা ধর্তব্যে আনা না-আনা দায়িত্বশীল ব্যক্তিদের ব্যাপার। তবে আলোচনার মাধ্যমে পথের খোঁজ পাওয়া যায়। সমালোচনা বিরোধিতা নয়, সমালোচনা সমালোচিতের সঙ্গে সহযোগিতা করা। তবে অবশ্যই সমালোচনা হতে হবে গঠনমূলক।আমাদের সমাজকে এই জঙ্গিবাদের মোকাবিলা করতে হবে দীর্ঘদিনের জন্য। তাই প্রয়োজন দীর্ঘমেয়াদি পরিকল্পনার। আর সে কারণেই এ ধরনের গোলটেবিল অত্যন্ত গুরুত্বপূর্ণ।এম সাখাওয়াত হোসেন: অবসরপ্রাপ্ত ব্রিগেডিয়ার জেনারেল, সাবেক নির্বাচন কমিশনার ও কলাম লেখক৷hhintlbd@yahoo.comইহাতে মন্তব্য প্রদান বন্ধ রয়েছে
131		তাঁরা বলেন, বাংলাদেশিরা একে অপরের কাছ থেকে স্রেফ দুই পা দূরে। গত ১ জুলাই এই বাস্তবতা অত্যন্ত করুণভাবে প্রমাণিত হয়েছে।হলি আর্টিজান বেকারি এমন একটা জায়গা, যেখানে প্রবাসীরা গৃহকাতরতা কাটাতে নানা রকম খাবারদাবারের মধ্যে ডুব দিয়ে থাকেন। আমার চাচাতো ও মামাতো ভাইয়েরাও সেখানে যায়। ২০১১ সালে আমি যখন শেষবার বাংলাদেশে গিয়েছিলাম, তখন সেখানে অনুষ্ঠিত এক জন্মদিনের পার্টিতে গিয়েছিলাম।গত ১ জুলাই রমজান মাসের একদম শেষ প্রান্তে ভারী অস্ত্রে সজ্জিত কয়েকজন সন্ত্রাসী ঠিক করল, একসঙ্গে অনেকজনকে হত্যা করার জন্য এটিই সবচেয়ে ভালো জায়গা, যার মধ্য দিয়ে দেশের ১৬ কোটি মানুষকে ভীতসন্ত্রস্ত করা সম্ভব। আমার অনেক আত্মীয়স্বজনই ইফতারের জন্য গুলশানের বিভিন্ন রেস্তোরাঁয় যান। ফলে এই সংবাদ শোনার পর আমাদের মধ্যে উদ্বেগ-উৎকণ্ঠা সৃষ্টি হয়। যদিও আমরা জানতে পারলাম, তাঁরা ভালো আছেন। কিন্তু আমরা জানতে পারলাম, যুক্তরাষ্ট্রে অধ্যয়নরত তিনজন ছাত্র সেখানে মারা গেছেন। তাঁদের মধ্যে ইমোরির দুজন ছাত্র ছিলেন, যাঁরা আবার আমাদের পারিবারিক বন্ধু। হ্যাঁ, স্রেফ দুই পা দূরের মানুষই বটে।সম্প্রতি পুলিশের এই অভিযানে বাংলাদেশি বংশোদ্ভূত নাগরিক ও এই আক্রমণের সন্দেহভাজন হোতা মারা গেছেন। কিন্তু তা সত্ত্বেও আরও কয়েক বছর হয়তো এই জঘন্য সহিংসতা ও রাজনৈতিক সংঘাত চলবে। ব্লগার, কর্মী, সাংবাদিক, হিন্দু, বৌদ্ধ, খ্রিষ্টান, শিয়া, সমকামী গোষ্ঠীর মানুষেরা এসব হামলার সম্মুখীন হতেন। এমনকি সাংস্কৃতিক তৎপরতা চালানোর জন্য একজন মুসলিম অধ্যাপককেও হত্যা করা হয়েছে, যাঁদের অনেককে একদম দিবালোকে হত্যা করা হয়েছে।কিন্তু তা সত্ত্বেও বাংলাদেশে বিদেশি নাগরিকদের ওপর হামলার ঘটনা খুবই বিরল ছিল। হলি আর্টিজানের ঘটনাই দেশে প্রথম, যেখানে একসঙ্গে এতজন বিদেশি নাগরিককে হত্যা করা হলো। একইভাবে এতেও সতর্ক হওয়া প্রয়োজন যে এই হামলাকারীদের সবাই উচ্চশিক্ষিত, যারা সমাজের সুবিধাপ্রাপ্ত পরিবারের সদস্য।এই হামলাকারীরা আসলেই আইএস, নাকি দেশীয় সন্ত্রাসী সংগঠনের সদস্য, সেটা বড় কথা নয়। বড় কথা হলো, এর মধ্য দিয়ে আমরা এক কঠিন বাস্তবতার মুখোমুখি হলাম: সহিংস সন্ত্রাসবাদ এক সংকট, যেটা বাংলাদেশ অগ্রাহ্য করতে পারে না। যে দেশ ব্যাপক রক্তপাতের মধ্য দিয়ে জন্ম নিয়েছে, সে দেশে সহিংসতা নতুন বিষয় নয়। এমনকি গণতন্ত্র পুনরুদ্ধারের পরও সময়-সময় রাজনৈতিক সহিংসতা মাথাচাড়া দিয়ে উঠেছে।দীর্ঘ প্রতীক্ষিত যুদ্ধাপরাধের বিচার এবং জামায়াতে ইসলামীকে নিষিদ্ধকরণ ও ধরপাকড়ের কারণে দলটির কর্মী ও সমমনা চরমপন্থী দলের কর্মীরা ব্যাপক বিক্ষোভ সংগ্রাম করেছেন, যাঁদের একটি অংশ আবার রাষ্ট্র ও ধর্মীয় সংখ্যালঘুদের টার্গেট করে সহিংসতা চালিয়েছে। তার সঙ্গে নিরাপত্তা বাহিনীর অতি উৎসাহ এবং সুযোগসন্ধানী আচরণ ও বিরোধীদলীয় সদস্যদের নির্যাতনের কারণে দেশে ব্যাপক মেরুকরণ ঘটেছে। একই সঙ্গে, মানুষের মন কঠিন হয়ে উঠেছে। আবার এদের মধ্যকার আরও ক্ষুদ্র একটা অংশ রাজনৈতিক দমন-পীড়নের কারণে উগ্রপন্থী হয়ে যাচ্ছে। কট্টর জঙ্গি মনোভাবাপন্ন সংগঠনে যোগ দিয়ে তারা রাষ্ট্রের বিরুদ্ধে যুদ্ধ ঘোষণা করছে।আলজেরিয়ার গৃহযুদ্ধের সময়ও বিষয়টি দেখা গেছে। আর বর্তমানে মিসরের সিসিও একই ভুল করছেন। মনে হচ্ছে, বাংলাদেশেও এর পুনরাবৃত্তি ঘটতে চলেছে।এসব হামলার পরিপ্রেক্ষিতে স্বাভাবিক প্রতিক্রিয়া হিসেবে সরকার বিভিন্ন নিরাপত্তা সংস্থার ক্ষমতা ও তাদের বাজেট বাড়াচ্ছে। বাংলাদেশ দ্রুত গতিতে একটা নিরাপত্তা রাষ্ট্রে পরিণত হচ্ছে। এর বদলে নিরাপত্তা, রাজনৈতিক পুনর্বাসন, নাগরিক সমাজ ও তৃণমূল পর্যায়ের জন্য সুনির্দিষ্ট সমাধান প্রস্তাব করলে ভালো ফল আসবে। অ্যান্টি-টেররিজম অ্যান্ড কাউন্টার এক্সট্রিমিজম ইন বাংলাদেশ: ফ্রম পলিসি টু গ্রাসরুটস অ্যাক্টিভিজম শীর্ষক তুলনামূলক জুরিস্ট পলিসি পেপারে এ-বিষয়ক সুপারিশ করা হয়েছে।গত কয়েক দশকে মুসলিম বিশ্বে অভ্যন্তরীণ সশস্ত্র সংঘাত বেড়েছে। একই সঙ্গে বিশ্বের যে মুসলিম নাগরিকেরা এসবে আক্রান্ত হননি, তাঁদের মধ্যেও চরমপন্থা-প্রভাবিত সন্ত্রাসবাদ ও জঙ্গিত্বের বিস্তার ঘটছে। গুলশান হামলার পরিপ্রেক্ষিতেই দেখা গেল, যেকোনো শিক্ষায় শিক্ষিত ও সামাজিক-অর্থনৈতিক বর্গের মানুষই উগ্রপন্থায় আক্রান্ত হতে পারে। এর প্রতিক্রিয়া হিসেবে বিভিন্ন মুসলিম দেশ এসব সন্ত্রাসী ও জঙ্গি তৎপরতায় যুক্ত মানুষের জন্য নানা কর্মসূচি প্রণয়ন করেছে। একইভাবে অনেক ইউরোপীয় দেশ বিদেশে এসব যুদ্ধফেরত নাগরিকদের জন্য নানা ব্যবস্থা নিয়েছে।কথা হচ্ছে, অধিকাংশ মুসলিম দেশই জঙ্গি ও সন্ত্রাসবাদ মোকাবিলা করে আইন দিয়ে। অপরাধের ধরন অনুযায়ী এদের হয় ফাঁসি দেওয়া হয়, না হয় দণ্ড দেওয়া হয়। তবে কিছু কিছু দেশ জঙ্গিদের জন্য পুনর্বাসন কর্মসূচি চালু করেছে, যার মাধ্যমে নির্দিষ্ট নাগরিকদের মন থেকে চরমপন্থী আদর্শ মুছে ফেলার চেষ্টা করা হয়।সৌদি আরব পৃথিবীর মধ্যে সবচেয়ে কট্টর কিছু সন্ত্রাসবিরোধী আইন করলেও তাদের ‘কেয়ার রিহ্যাবিলিটেশন সেন্টার’ (সিআরসি) নামে একটি পুনর্বাসনকেন্দ্র রয়েছে। এর মাধ্যমে জঙ্গি তৎপরতায় যুক্ত মানুষের ‘ধারণা, দৃষ্টিভঙ্গি ও আচরণ পরিবর্তনের’ চেষ্টা করা হয়। এর লক্ষ্য হচ্ছে, এমনটা একটা পরিবেশ তৈরি করা, যাতে পরবর্তীকালে ‘বন্দীরা সহিংসতা করতে’ প্ররোচিত না হয়। তাদের কাউন্সেলিং করা হয়। সৌদি আরবের মতো ডেনমার্কও একটি পুনর্বাসনকেন্দ্র করেছে, যেখানে অন্য ইউরোপীয় দেশগুলো সাধারণত শাস্তি দিয়ে জঙ্গিবাদ মোকাবিলা করতে চায়।বাংলাদেশে চরমপন্থা দূর করার লক্ষ্যে সুনির্দিষ্ট কর্মসূচি চালু করা হলে দেশটির ভারাক্রান্ত বিচার বিভাগ কিছুটা রেহাই পাবে। সম্প্রতি ব্রিটিশ সরকার কারাগারে মুসলিম জঙ্গিদের সাধারণ কয়েদিদের থেকে আলাদা রাখার সিদ্ধান্ত নিয়েছে। কারণ হিসেবে তারা বলেছে, কারা কর্মীদের এই সক্ষমতা নেই যে তাঁরা সেলের ভেতরে উগ্রপন্থার বিস্তার ঠেকাতে পারেন। এই চরমপন্থা দূরীকরণের কর্মসূচি থাকলে জঙ্গিরা যেমন নিজেদের অস্ত্রে ধার দেওয়ার সুযোগ পায় না, তেমনি সাধারণ কয়েদিরাও এদের খপ্পরে পড়ে না।সহিংস চরমপন্থা ও রাজনৈতিক সহিংসতার সহজ সমাধান নেই। রাতারাতি এর সমাধান করা সম্ভব নয়। এসব নজির দেওয়ার লক্ষ্য হলো, বাংলাদেশকে এ লক্ষ্যে জাতীয় সংলাপ অনুষ্ঠানের রসদ দেওয়া। এটা করতে বিশেষজ্ঞদের মতামতকে গুরুত্ব দেওয়া উচিত। সন্ত্রাসী হামলায় সারা বিশ্বই কেঁপে উঠছে। কিন্তু তা সত্ত্বেও আমরা আইএস, আল-কায়েদা ও অন্য মুসলিমবিরোধী, অনৈসলামিক সন্ত্রাসীদের পরাভূত করতে পারি।যুক্তরাষ্ট্রের অনলাইন পোর্টাল হাফিংটন পোস্ট থেকে অনুবাদ: প্রতীক বর্ধন।আরিফ চৌধুরী: বাংলাদেশি বংশোদ্ভূত মার্কিন গবেষক।ইহাতে মন্তব্য প্রদান বন্ধ রয়েছে
132		নারীদের জঙ্গি কিংবা যোদ্ধা হওয়া নিয়ে আন্তর্জাতিক জঙ্গি সংগঠন আইএস বা আইসিসে দুটি মত আছে। একটি মত হলো শত্রুপক্ষের বিরুদ্ধে তাঁদের যেকোনো কাজে ব্যবহার। অপর মতটি হলো নারীদের আর যা-ই করা হোক, যোদ্ধা করা যাবে না। কেননা, নারী যোদ্ধার হাতে কেউ নিহত হলে তিনি বেহেশতে যেতে পারবেন না। ধর্মের নামধারী আইএস নারীদের কী চোখে দেখে, বিভিন্ন সংবাদমাধ্যমে তার বিস্তারিত বিবরণ পাওয়া যাচ্ছে। তারা নারীদের কোনো সম্মান বা মর্যাদা দেয় না; বরং কখনো মানবঢাল হিসেবে, কখনো যৌনদাসী হিসেবে ব্যবহার করে থাকে। আইএস থেকে যেসব নারী পালিয়ে এসেছেন, তাঁরা যেসব বিবৃতি বা জবানবন্দি দিয়েছেন, তা পড়লে গা শিউরে ওঠে। ধর্মের নামে মানুষ এত বড় অধর্মের কাজ করতে পারে! আমাদের আলোচনার বিষয় মধ্যপ্রাচ্য বা আইএস নয়, বাংলাদেশ। প্রায় দুই দশক ধরে বাংলাদেশে জঙ্গি তৎপরতা চললেও এ কাজে নারীদের ব্যবহার অতি সাম্প্রতিক ঘটনা। এর আগে পত্রিকায় পড়েছিলাম, বাংলাদেশের নাগরিক এবং বাংলাদেশি বংশোদ্ভূত বেশ কয়েকজন নারী মধ্যপ্রাচ্যে গিয়েছেন আইএসএ যোগ দিতে। তবে এই সংখ্যা ইউরোপ ও আমেরিকা থেকে যোগদানকারী নারীদের তুলনায় অনেক কম। বাংলাদেশ থেকে যাওয়া নারীদের কেউ কেউ সেখানে মারাও পড়েছেন বলে জানা যায়। সম্প্রতি এক চিকিৎসক সপরিবারে মধ্যপ্রাচ্যে গিয়েছেন বলে গণমাধ্যমে খবর এসেছে। সেই চিকিৎসকরে সঙ্গে তাঁর স্ত্রী, পুত্রবধূও গিয়েছেন। কিন্তু এই নারীদের কেউ স্বেচ্ছায় গিয়েছেন, তা ভাবার কারণ নেই। তাঁরা যখন বিয়ে করেন, তাঁদের স্বামীরা কেউ জঙ্গি ছিলেন না। বরং পরবর্তীকালে পুরুষ জঙ্গিদের পাল্লায় পড়েই তাঁদের কেউ কেউ জঙ্গি হয়েছেন বা হতে বাধ্য হয়েছেন। গত শনিবার রাজধানীর আজিমপুরে অভিযান পরিচালনাকারী পুলিশের ওপর নারী জঙ্গিরা ছুরি মেরে, বোমা বিস্ফোরণ ঘটিয়ে ও মরিচের গুঁড়া ছিটিয়ে তাদের রুখতে চেষ্টা করেন বলে পুলিশের বরাত দিয়ে পত্রিকার খবরে বলা হয়। পুলিশের কাছে খবর ছিল, সেখানে মিরপুরের রূপনগরে পুলিশের অভিযানে নিহত মেজর (অব.) জাহিদুল ইসলামের স্ত্রী জেবুন্নাহার শিলাসহ কয়েকজন জঙ্গি আছেন। কিন্তু অভিযান শুরুর আগেই জেবুন্নাহার পালিয়ে যান। অভিযানে তাঁর সন্তান ও আহত অবস্থায় তিন নারী ধরা পড়েন। শনিবার সন্ধ্যায় পুলিশ অভিযান চালালে প্রথমে বাসায় অবস্থানকারী নারী-পুরুষ তাঁদের ওপর চড়াও হন। এরপর পুলিশের আরও কয়েকটি ইউনিট সেখানে হামলা চালালে জঙ্গিরা আত্মহত্যার চেষ্টা করেন এবং ঢাকা মেডিকেল কলেজ হাসপাতালের চিকিৎসকের ভাষ্য অনুযায়ী নিহত আবদুল করিম আত্মহত্যা করেছেন। তাঁর গলায় ধারালো অস্ত্রের আঘাত রয়েছে। পুলিশের অভিযানের সময় আহত তিন নারীর মধ্যে একজনের অবস্থা আশঙ্কাজনক। তাঁর নাম খাদিজা। তাঁর মাথার পেছনে ধারালো অস্ত্রের কোপ আছে। অপর দুই নারী শারমিন ও শাহেলার অবস্থা স্থিতিশীল। শারমিনের পেটে ও হাতে গুলি ঢুকেছিল। অস্ত্রোপচার করে গুলি বের করা হয়েছে। তাঁরা সবাই ঢাকা মেডিকেল কলেজ হাসপাতালে চিকিৎসাধীন আছেন। পুলিশ বলছে, নিহত ব্যক্তি এবং এই তিন নারী নব্য জেএমবির সদস্য। তাদের ধারণা, ওই বাসায় জাহিদের স্ত্রী জেবুন্নাহারও (শিলা) ছিলেন। বিপদ আঁচ করতে পেরে তিনি এক বছরের সন্তানকে নিয়ে কেটে পড়েছেন।নিহত জঙ্গির আঙুলের ছাপ নিয়ে তা জাতীয় পরিচয়পত্রের সঙ্গে মিলিয়ে দেখা গেছে, তাঁর নাম শমসেদ। বাবার নাম মোসলেহ উদ্দীন। বাড়ি রাজশাহীর বোয়ালিয়া উপজেলার মেহেরচণ্ডী গ্রামে। তাঁর সাংগঠনিক নাম আবদুল করিম। আহত অবস্থায় গ্রেপ্তার হওয়া শাহেলা তাঁর স্ত্রী। অভিযানের সময় স্বামীর মতো শাহেলাও নিজেকে নিজে ছুরি দিয়ে আঘাত করেছেন। ওই বাসা থেকে উদ্ধার করা তিনটি শিশুর মধ্যে ১৩-১৪ বছরের ছেলেটি এই দম্পতির যমজ সন্তানের একটি।কয়েকজন প্রত্যক্ষদর্শী ও পুলিশ বলেছে, পুলিশের উপস্থিতি টের পেয়ে বাসার বাসিন্দারা দরজা খুলে তাঁদের ওপর হামলা চালান। তাঁরা দুই পুলিশ সদস্যকে কুপিয়ে আহত করেন। হামলাকারীদের মধ্যে একজন নারী ছোরা হাতে পালানোর চেষ্টা করেন। একদল পুলিশ ওই নারীর পিছু নেয়। পুলিশের অন্য সদস্যরা ওই বাসার ভেতর অভিযান অব্যাহত রাখেন। এ সময় পুলিশের গুলিতে আবদুল করিম নিহত হন। বাসায় থাকা অপর দুই নারী সদস্য ছুরি দিয়ে আত্মহত্যার চেষ্টা করেন। এর আগে জঙ্গি আস্তানায় নারী সদস্যের সন্ধান পাওয়া গেলেও তাঁদের কেউ আত্মহত্যার চেষ্টা করেছেন বা পুলিশের ওপর হামলা চালিয়েছেন, সে রকম কোনো তথ্য নেই। সে ক্ষেত্রে এটি বাংলাদেশে জঙ্গি হানার নতুন মাত্রা। আগে পুরুষ জঙ্গিরা পরিবার থেকে আলাদা হয়ে জঙ্গিবাদে দীক্ষা নিতেন, বিভিন্ন কার্যক্রম পরিচালনা করতেন। এখনো পরিবারের নারী সদস্যদেরও এতে যুক্ত করছে। অর্থাৎ সমাজে তাঁরা ভালোভাবেই শিকড় গাড়ার চেষ্টা করছেন। সরকার ও আইনশৃঙ্খলা রক্ষাকারী বাহিনীর সদস্যরা বলছেন, জঙ্গিদের কোনো সামাজিক ভিত্তি বা সমর্থন নেই। সাধারণ মানুষও তা-ই মনে করতেন। কিন্তু জঙ্গিরা যেভাবে গোটা পরিবারকে জঙ্গিবাদে দীক্ষিত করছেন, এখন নতুন করে সবকিছু ভাবা দরকার। এর আগে গত ২৭ আগস্ট নারায়ণগঞ্জের পাইকপাড়ায় একটি বাড়ির তিনতলার একটি ফ্ল্যাটে অভিযানে কানাডাপ্রবাসী তামিম চৌধুরী ও তাঁর দুই সহযোগী নিহত হন। গত ২৬ জুলাই কল্যাণপুরে জঙ্গি আস্তানায় অভিযানে নয়জন নিহত হন। সেখানে আহত অবস্থায় একজনকে গ্রেপ্তার করা হলেও কোনো নারী জঙ্গির হদিস পাওয়া যায়নি।  এর আগে বিএনপি আমলে শায়খ আবদুর রহমান ও ছিদ্দিকুল ইসলাম বাংলা ভাইসহ যেসব জঙ্গি ধরা পড়েছিলেন, তাঁদের কেউ কেউ পরিবার-পরিজন নিয়ে থাকলেও নারীদের অস্ত্রের প্রশিক্ষণ দিয়েছেন, এমন প্রমাণ নেই। হতে পারে তাঁদের সামাজিক অবস্থান ও পড়াশোনা কম থাকার কারণে সেটি করতে তাঁরা সাহস পাননি। কিন্তু এখন সচ্ছল পরিবারের উচ্চশিক্ষিত লোকজন জঙ্গি হয়ে উঠছেন এবং স্ত্রী ও সন্তানদেরও জঙ্গিবাদের তালিম দিচ্ছেন। ভয়টা এখানেই। এ অবস্থায় কেবল ঝটিকা অভিযান চালিয়ে চিহ্নিত কয়েকজন জঙ্গিকে হত্যা করলেই সমস্যার সমাধান হবে না, তাঁদের পারিবারিক ও সামাজিক অবস্থান চিহ্নিত করে শিকড় উপড়ে ফেলার কাজেই মনোনিবেশ করতে হবে।ইহাতে মন্তব্য প্রদান বন্ধ রয়েছে
133		হজ একটি ঐতিহাসিক স্মৃতিময় ইবাদত। আদি পিতা হজরত আদম (আ.) থেকে শুরু করে আখেরি নবী হজরত মুহাম্মদ (সা.) পর্যন্ত বহু নবী-রাসুলের স্মৃতিধন্য এই হজ। তাই হজের প্রতিটি আনুষ্ঠানিকতায় সে স্মৃতি মানসপটে জাগ্রত হলে হজের উদ্দেশ্য অনুধাবন সম্ভব হবে এবং লক্ষ্য পূরণ সহজ হবে।হারাম শরিফ, মসজিদুল হারাম ও বায়তুল্লাহহজের কর্মসীমাকে হারাম শরিফ বলে। হারাম শরিফের সীমা বায়তুল্লাহর পূর্বে জেরুজালেমের পথে নয় মাইল, পশ্চিমে জেদ্দার পথে শুআইদিয়া পর্যন্ত দশ মাইল, উত্তরে মদিনা শরিফের পথে পাঁচ মাইল এবং দক্ষিণে তায়েফের পথে সাত মাইল। পবিত্র মক্কা শরিফ ও মদিনা শরিফে অমুসলিমদের প্রবেশ কঠোরভাবে নিষিদ্ধ। এখানে জীবজন্তু শিকার করা নিষিদ্ধ। এমনকি গাছপালা, তৃণলতা ইত্যাদি ছেঁড়াও নিষেধ। হারামের প্রাণকেন্দ্র হলো মসজিদুল হারাম, এর কেন্দ্রস্থলে কাবা শরিফ অবস্থিত। হজরত আদম (আ.)-এর সৃষ্টি থেকে কাবাগৃহের সৃষ্টি। নূহ (আ.)–এর সময় মহাপ্লাবনের পর হজরত ইব্রাহিম (আ.)-এর পুত্র হজরত ইসমাইল (আ.)-সহ এর পুনঃসংস্কার করেন। এযাবৎ কাবা শরিফ ১২ বার সংস্কার করা হয়েছে।হাতিমকাবা শরিফের উত্তর পাশের অর্ধবৃত্তাকার দেয়ালঘেরা স্থানকে ‘হাতিম’ বলা হয়। এই স্থানটুকু আগে কাবাঘরের অন্তর্ভুক্ত ছিল। এখানে নামাজ পড়া মানে কাবাঘরের ভেতরে নামাজ পড়া। দোয়া কবুলের জন্য হাতিম উত্তম স্থান।মিজাবে রহমতহাতিমের ঠিক ওপরে কাবা শরিফে ঘরের ছাদের সঙ্গে একটা সোনার পরনালা আছে। বৃষ্টির সময় এই পরনালা দিয়ে ছাদের পানি পড়ে। সে জন্য এর নাম মিজাবে রহমত। মিজাবে রহমতের নিচে নামাজ পড়ে দোয়া করলে তা কবুল হয়।হাজরে আসওয়াদহাজরে আসওয়াদ মানে কালো পাথর, এটি একটি স্বর্গীয় পাথর। হজরত আদম (আ.)-এর সময় এটি আনা হয়। এই পবিত্র পাথরের দৈর্ঘ্য আট ইঞ্চি ও প্রস্থ সাত ইঞ্চি। বর্তমানে এটি আট টুকরো। এটি মাটি থেকে চার ফুট উঁচুতে কাবাঘরের দক্ষিণ-পূর্ব কোণে দেয়ালের বাইরের দিকে প্রোথিত। এই পবিত্র পাথরখণ্ডকে নবী করিম (সা.) অত্যন্ত বিনয় ও মহব্বতের সঙ্গে চুমা দিতেন।মুলতাজিমহাজরে আসওয়াদ ও কাবাঘরের দরজার মধ্যবর্তী স্থানটুকু মুলতাজিম নামে পরিচিত। এখানে দোয়া কবুল হয়।মাকামে ইব্রাহিমকাবা শরিফের পূর্বদিকে মাকামে ইব্রাহিমে যে প্রস্তরখণ্ড রক্ষিত আছে, তার ওপর দাঁড়িয়ে হজরত ইব্রাহিম (আ.) কাবাঘরের প্রাচীর গাঁথতেন। হজরত উমর (রা.) প্রথম এখানে নামাজ পড়ার অনুমতি প্রার্থনা করেন। এই পবিত্র স্থানের পেছনে দাঁড়িয়ে প্রত্যেক প্রকার তাওয়াফের পর দুই রাকাত নামাজ আদায় করতে হয়। এই নামাজ ওয়াজিব।আবে জমজম বা জমজম পানিপবিত্র কাবাঘরের পূর্বদিকে মসজিদুল হারাম শরিফ চত্বরেই জমজম কূপ অবস্থিত। এর গভীরতা ৬০ গজ ও এর মুখের প্রসার ৪ গজ। কিন্তু বর্তমানে তাওয়াফের জায়গা সম্প্রসারণের কারণে জমজম কূপ দেখা সম্ভব নয়। তবে হারাম শরিফের সর্বত্রই জমজমের পানি রক্ষিত থাকে। জমজম দোয়া কবুলের একটি স্থান। জমজমের পানি পান করার পরও দোয়া করা যায়। শিশু হজরত ইসমাইল (আ.)-এর পদাঘাতে আল্লাহর কুদরতে মরুভূমিতে এই কূপের সৃষ্টি হয়।সাফা-মারওয়ামসজিদুল হারাম শরিফসংলগ্ন পূর্বদিকে সাফা ও মারওয়া পাহাড় অবস্থিত। এই দুই পাহাড়ের মধ্যস্থলে নির্বাসিত বিবি হাজেরা (আ.) তাঁর শিশুপুত্র ইসমাইল (আ.)-এর জন্য পানির অনুসন্ধানে ছোটাছুটি করছিলেন। সেই স্মৃতি রক্ষার্থে হাজিদের এই দুই পাহাড়ের  মধ্যে সাত চক্কর দৌড়াদৌড়িকে সাঈ বলা হয়। সাঈ করা ওয়াজিব।আরাফাতআরাফাত একটি প্রশস্ত ময়দান। এর আয়তন ৩১ বর্গকিলোমিটার। খানায়ে কাবা থেকে আরাফাত ১২ কিলোমিটার এবং মিনা থেকে ৯ কিলোমিটার। ৯ জিলহজ হাজিদের আরাফাত ময়দানে অবস্থান করতে হয়। আরাফাত মানে পরিচয়। আরাফাত ময়দানে হজরত আদম (আ.)-এর সঙ্গে হজরত হাওয়া (আ.)-এর পুনর্মিলন হয় এবং তাঁরা স্বীয় ভুলের জন্য আল্লাহ তাআলার দরবারে মোনাজাত করেন এবং সে মোনাজাত কবুল হয়।জাবালে রহমতএই পাহাড় আরাফাত ময়দানে অবস্থিত। এর উচ্চতা ৩০০ ফুট। এর উপরিভাগে একটি সাদা স্তম্ভ আছে, যেখান থেকে হজরত মুহাম্মদ (সা.) বিদায় হজের ভাষণ দিয়েছিলেন। এই পাহাড় দৃষ্টিগোচর হওয়ামাত্র লাব্বাইক ও দরুদ শরিফ পড়তে হয়।মিনাআল্লাহ তাআলার আদেশে হজরত ইব্রাহিম (আ.) তাঁর পুত্র হজরত ইসমাইল (আ.)-কে যে স্থানে কোরবানির জন্য নিয়ে গিয়েছিলেন, সেই স্থানের নাম মিনা। মক্কা শরিফ থেকে মিনা পাঁচ কিলোমিটার। মিনা প্রান্তরে হজের আগের দিন এবং হজের পর তিন দিন তাঁবুতে অবস্থান করতে হয়।মসজিদে খায়েফমিনা প্রান্তরে অবস্থিত মসজিদ। এখানে আদিকাল থেকে আখেরি নবী হজরত মুহাম্মদ (সা.) পর্যন্ত ৭০ জন পয়গাম্বর (আ.) আল্লাহর ইবাদত-বন্দেগি করেছেন।জুমরা বা জামারাতমিনার পাশেই তিনটি জুমরা বা স্তম্ভ (বহুবচন জামারাত) অবস্থিত। এগুলো ছোট শয়তান (জুমরায়ে উলা), মেজো শয়তান (জুমরায়ে উস্তা), বড় শয়তান (জুমরায়ে আকাবা) নামে পরিচিত। হজরত ইসমাইল (আ.)-কে কোরবানির পথে এই স্থানে শয়তান বাধা সৃষ্টি করেছিল এবং তিনি পাথর মেরে শয়তানকে তাড়িয়েছিলেন। এর স্মরণে এখানে কঙ্কর মারতে হয়।মদিনা শরিফ জিয়ারতমদিনা মুসলমানদের প্রাণের ভূমি। মদিনা হলো নবীজি (সা.)-এর শহর; শান্তির নগর। রাসুলে করিম (সা.) বলেন, যে আমার  রওজা জিয়ারত করল, তার জন্য আমার শাফায়াত ওয়াজিব হয়ে গেল। (সহিহ মুসলিম)। তিনি আরও বলেন, যে হজ করল, কিন্তু আমার রওজা জিয়ারত করল না; সে আমার প্রতি জুলুম করল। (তিরমিজি)। ফকিহদের মতে, হাজিদের জন্য মদিনা শরিফ জিয়ারত করা সুন্নত।মদিনাইসলামপূর্ব যুগে মদিনার নাম ছিল ইয়াসরিব। রাসুলে করিম (সা.)-এর হিজরতের পর এই শহরের নাম হয় মদিনাতুন্নবী বা নবীর শহর। সংক্ষেপে এখন বলা হয় মদিনা। মদিনা শরিফ রাসুলুল্লাহ (সা.)-এর আশ্রয়ভূমি; প্রেম, ধৈর্য ও আত্মত্যাগ, সত্যনিষ্ঠা ও কর্তব্যপরায়ণতার অদ্বিতীয় কর্মক্ষেত্র।মসজিদে নববিমদিনায় অবস্থানকালে প্রথম এবং প্রধান কর্তব্য হচ্ছে মসজিদে নববিতে হাজিরা দেওয়া এবং সেখানে দৈনিক পাঁচ ওয়াক্ত নামাজ পড়া। এখানে একাদিক্রমে ৪০ ওয়াক্ত নামাজ মসজিদে নববিতে জামাতের সঙ্গে পড়ার অবশ্য চেষ্টা করবেন। নবী করিম (সা.) বলেন, ‘যে ব্যক্তি আমার মসজিদে ৪০ ওয়াক্ত নামাজ আদায় করেছে আর কোনো নামাজ কাজা করেনি, সে নিফাক (মুনাফিকী) আর দোজখের আজাব থেকে নাজাত পাবে।’ মসজিদে নববিতে এক রাকাত নামাজের সওয়াব পঞ্চাশ হাজার রাকাত নামাজের সমান।রওজা শরিফমসজিদে নববির সর্বাপেক্ষা গুরুত্বপূর্ণ স্থান নবীজির রওজা শরিফ। হজরত আয়েশা (রা.)-এর হুজরার মধ্যে তাঁর পবিত্র মাজার শরিফ অবস্থিত। তাঁরই পাশে হজরত আবুবকর (রা.) ও হজরত উমর (রা.)-এর মাজার। রওজা শরিফের জিয়ারতের মাহাত্ম্য সম্পর্কে আরও বলা হয়েছে, যে ব্যক্তি রাসুল (সা.)-এর ওফাতের পর তাঁর রওজা মোবারক জিয়ারত করল, সে যেন রাসুল (সা.)-কে জীবদ্দশায়  দর্শন করল।রিয়াজুল জান্নাত বা জান্নাতের বাগানরওজা শরিফ এবং এর থেকে পশ্চিম দিকে রাসুলে করিম (সা.)-এর মিম্বর পর্যন্ত স্বল্প পরিসর স্থানটুকুকে রিয়াজুল জান্নাত বা বেহেশতের বাগিচা বলা হয়। এটি দুনিয়াতে একমাত্র জান্নাতের অংশ। এই স্থানে স্বতন্ত্র রঙের (ধূসর সাদাটে) কার্পেট বিছানো থাকে। রাসুল (সা.) বলেছেন, ‘আমার রওজা ও মিম্বরের মধ্যবর্তী স্থানে বেহেশতের একটি বাগিচা বিদ্যমান।’ (বুখারি)। এখানে প্রবেশ করা মানে জান্নাতে প্রবেশ করা। মুফতি মাওলানা শাঈখ মুহাম্মাদ উছমান গনী: যুগ্ম মহাসচিব, বাংলাদেশ জাতীয় ইমাম সমিতি, সহকারী অধ্যাপক, আহ্‌ছানিয়া ইনস্টিটিউট অব সুফিজম।smusmangonee@gmail.comইহাতে মন্তব্য প্রদান বন্ধ রয়েছে
134		রংপুরের প্রায় সব উন্নয়নমূলক কাজের বাস্তবায়ন খুব ধীরগতিতে হয়। অতীতেও এবং এখনো। ২০১২ সালের ২০ সেপ্টেম্বর রংপুরের গঙ্গাচড়া উপজেলা ও লালমনিরহাটের কালীগঞ্জ উপজেলার মধ্যবর্তী মহিপুর নামক স্থানে তিস্তা নদীর ওপর দ্বিতীয় তিস্তা সেতুর কাজের উদ্বোধন করেন প্রধানমন্ত্রী শেখ হাসিনা। সেতুটি চালু হলে রংপুর থেকে লালমনিরহাট ও কুড়িগ্রামের কয়েকটি উপজেলার সঙ্গে রংপুরের দূরত্ব অর্ধেকে নেমে আসবে। বুড়িমারী-সোনাহাট স্থলবন্দরের সঙ্গেও দূরত্ব কমবে অনেকখানি। ২০১২ সালের সেপ্টেম্বরে উদ্বোধন করা এ কাজ শেষ হওয়ার কথা ছিল ২০১৪ সালের জুন মাসে। দুর্বল কারণ দেখিয়ে সেই কাজের মেয়াদ তিনবার বাড়িয়ে নেওয়া হয়। তৃতীয়বারে সেই মেয়াদ বাড়ানো হয়েছে ২০১৬ সালের ডিসেম্বর মাস পর্যন্ত। অনেকেই আশঙ্কা করছেন, আদৌ আগামী ডিসেম্বরে এ কাজ শেষ হবে কি না। এখনো অনেক কাজ বাকি।সম্প্রতি গিয়েছিলাম দ্বিতীয় নির্মীয়মাণ তিস্তা সেতুস্থলে। নৌকায় উঠে সেতুর প্রসঙ্গ তুলতেই নৌকার মানুষ ক্ষুব্ধ প্রতিক্রিয়া ব্যক্ত করলেন। একজন যাত্রী বলছিলেন, ‘ব্রিজ হইলে যামরা (যারা) ঘাট ডাকি নিছে তার ব্যবসা হবার নয়। সেই জন্যে কাজ লেট।’ আেরকজন যাত্রী বলছিলেন, ‘হাঁটি গেইলেও ঘাটোত টাকা দেওয়া নাগে। ঘাট ডাকি নিছে জন্যে নদীর মালিক হইচে ওমরা (ওরা)।’ এরই মধ্যে নৌকা ওপারের ঘাটে পৌঁছায়। ‘বাঁচি থাকতে ব্রিজ দেখি যাবার পারি কি না ঠিক নাই’ বলতে বলতে এক বৃদ্ধ নৌকা থেকে নেমে গেলেন। প্রধানমন্ত্রী নিজেই একটি কাজের উদ্বোধন করলে সেই কাজ যথাসময়ে শেষ করার জন্য সংশ্লিষ্ট সব দপ্তর একযোগে কাজ করার কথা। কিন্তু সেই কাজেও কোনো গতি নেই।প্রধানমন্ত্রী শেখ হাসিনা দ্বিতীয় ধরলা সেতুর ঘোষণা দিয়েছেন চার বছর আগে। কাজ শুরু হয়েছে ঘোষণারও দুই বছর পর। সেই সেতুর কাজ এ বছর জুনে শেষ হওয়ার কথা থাকলেও এখনো কাজ প্রায় অর্ধেকই বাকি। অবশেষে মেয়াদ বাড়িয়ে নেওয়া হয়েছে এক বছর। এই এক বছরেও কাজ শেষ হবে, এমনটিও বলা যায় না।কুড়িগ্রামের চিলমারীতে একটি সেতু হওয়ার কথা। রেল-নৌ যোগাযোগ ও পরিবেশ উন্নয়ন গণকমিটির সমন্বয়ক নাহিদ হাসান বলেন, ‘কুড়িগ্রাম থেকে ঢাকার দূরত্ব কমিয়ে আনার জন্য কুড়িগ্রামের চিলমারী থেকে সুন্দরগঞ্জ হয়ে তিস্তা নদীর ওপর চিলমারী-হরিপুর সেতুর কাজ এখন পর্যন্ত শুরুই হয়নি। তবে যখনই শুরু হোক, আমরা চাই, এই সেতুর নকশায় যেন রেলপথের পরিকল্পনা থাকে।’তিস্তা রেল সেতুর পাশে সড়ক সেতুর কাজ শেষ করতে সময় লেগেছিল ১০ বছর। ২০০১ সালে বর্তমান প্রধানমন্ত্রী শেখ হাসিনা তিস্তা নদীর ওপর দিয়ে একটি ব্রিজের কাজের উদ্বোধন করেন। এরপরই ক্ষমতার পালাবদল ঘটে। ক্ষমতায় আসে চারদলীয় জোট সরকার। সেই সেতুর কাজ আর এগোয় না। চারদলীয় জোট সরকারের পর তত্ত্বাবধায়ক সরকারের দুই বছরও কেটে যায় এভাবেই। ২০০৮ সালে আবার প্রধানমন্ত্রী হন শেখ হাসিনা। তাঁর ক্ষমতায়নেরও তিন বছর পর চালু হয় তিস্তা সেতু। এক সেতুতেই কত বিড়ম্বনা।রংপুর বিভাগ হওয়ার পর রংপুরকে সিটি করপোরেশন ঘোষণা করা হয়। সেই সিটি করপোরেশনের নির্বাচন হয় প্রায় এক বছর পর। রংপুর শহরের মধ্য দিয়ে চার লেনের কাজ শেষ হতে প্রয়োজন হয়েছে প্রায় চার বছর। কাজ শেষ হতে না–হতেই সড়কের বিভিন্ন স্থানে ভেঙে গেছে।রংপুর শহরের সড়কের মাঝখানে সড়কবাতি দেওয়ার কাজ শুরু হয়েছিল প্রায় পাঁচ বছর আগে। লালবাগ থেকে পার্কের মোড়ের অংশে সড়কবাতি দেওয়ার মধ্য দিয়ে সেই কাজ শেষ হলো দুই মাস আগে। সড়কের মাঝখানে এখনো বিদ্যুতের খুঁটি বিদ্যমান। সড়ক সম্প্রসারিত হওয়ার কারণে বিদ্যুতের খুঁটি রাস্তার ভেতরে পড়েছে। সেই বিদ্যুতের খুঁটি আজ অবধি তোলার কোনো ব্যবস্থা হয়নি।উইমেন ক্রীড়া কমপ্লেক্সের জন্য সরকার অর্থ বরাদ্দ দিয়েছে। এখন পর্যন্ত তার কাজ শুরু হয়নি। এ প্রসঙ্গে বিভাগীয় মহিলা ক্রীড়া সংস্থার কোষাধ্যক্ষ মেরিনা লাভলী বলেন, ‘যথাসময়ে কাজ শুরু হলে এখন কাজ অনেক দূর এগিয়ে যেত। কিন্তু সেই কাজ এখন পর্যন্ত কাগজ-কলমেই থেকে গেছে, অগ্রগতি হয়নি। এতে করে নারী ক্রীড়া সংগঠকেরা ক্ষুব্ধ।’পাঁচ-ছয় বছর ধরে রংপুরে একটি শিল্পকলা কমপ্লেক্স হওয়ার কথা চলছে। সেই কমপ্লেক্সের জন্য স্থান নির্ধারণ করতে এত দিন সময় চলে গেল। রংপুরে একটি আন্তর্জাতিক মানের স্টেডিয়াম হওয়ার কথা থাকলেও এখন পর্যন্ত তা আলোর মুখ দেখেনি।রংপুরের আইনশৃঙ্খলা পরিস্থিতির ক্রমাগত অবনতি হচ্ছেই। রংপুরকে মেট্রোপলিটন সিটি ঘোষণা করা হলেও তার সুবিধা এখন পর্যন্ত নগরবাসী পাননি। সিপিবির রংপুর জেলা শাখার সভাপতি শাহাদত হোসেন বলেন, ‘মেট্রোপলিটন সিটির বাস্তবায়ন না হওয়া খুবই হতাশাজনক। মেট্রোপলিটন সিটির বাস্তবায়ন হলে আইনশৃঙ্খলার উন্নয়ন সম্ভব হতো।’উন্নয়ন প্রকল্পগুলো ঠিকমতো হচ্ছে কি না, এসব কাজ তদারকের জন্য সংশ্লিষ্ট কর্তৃপক্ষ রয়েছে। কোনো কারণে কাজ বিলম্ব হলে সরকারদলীয় লোকেরা যে সরকারের উচ্চপর্যায়ে যোগাযোগ রেখে সরকারের ভাবমূর্তি উজ্জ্বল করার স্বার্থে কাজ ত্বরান্বিত করবেন, তারও কোনো সম্ভাবনা দেখা যায় না।আমাদের সময় পত্রিকাসূত্রে জানতে পারলাম, প্রধানমন্ত্রী শেখ হাসিনা কুড়িগ্রামের চিলমারী থেকে ঢাকাগামী আন্তনগর ট্রেন সার্ভিস চালু করার জন্য একটি চিঠি দিয়েছেন। সেই চিঠি রেল ভবনে পৌঁছেছে। প্রধানমন্ত্রীর এই নির্দেশ বাস্তবায়িত হতে যে আরও কত সময় প্রয়োজন হবে, কে জানে।রংপুর বিভাগের জনপ্রতিনিধিরা অভিভাবকের পরিচয় দিতে ব্যর্থ হয়েছেন। স্থানীয় সাংসদদের অনেকেই প্রকৃত অর্থে গণমানুষ থেকে বিচ্ছিন্ন। তাঁরা যতটা ব্যক্তিগত পর্যায়ের উন্নয়ন সাধনে ব্যস্ত, ততটা সাধারণ মানুষের কল্যাণ সাধনে নয়। সাধারণ মানুষও মুখ বুজে সবকিছু সহ্য করার এক অসামান্য ক্ষমতা অর্জন করেছে। জনপ্রতিনিধিরা যেহেতু সোচ্চার নন, তাই সাধারণ মানুষের মধ্য থেকেই এখন জোরালো দাবি উত্থাপন হওয়া জরুরি।তুহিন ওয়াদুদ: শিক্ষক, বেগম রোকেয়া বিশ্ববিদ্যালয়, রংপুর।wadudtuhin@gmail.comইহাতে মন্তব্য প্রদান বন্ধ রয়েছে
135		ঢাকা শহরের বিভিন্ন আবাসিক এলাকায় অবৈধভাবে গড়ে ওঠা বাণিজ্যিক ভবন সরিয়ে নেওয়ার একটি প্রক্রিয়া চলছে। অননুমোদিত স্থাপনা ও আবাসিক এলাকার সঙ্গে অসামঞ্জস্যপূর্ণ স্থাপনাগুলো সরিয়ে আবাসিক এলাকার সুষ্ঠু সামাজিক পরিবেশ ফিরে আসুক, এটা সবারই চাওয়া। তবে সেটা করা উচিত নগর–পরিকল্পনার আধুনিক ধারণা ও আবাসিক এলাকাগুলোর বর্তমান বাস্তবতা বিবেচনায় নিয়ে।আধুনিক নগর-পরিকল্পনায় আবাসিক এলাকা শুধু আবাসনের ব্যবস্থা নয়, বরং একটি ‘টেকসই সামাজিক’ পরিবেশ। বাসিন্দাদের চাহিদা অনুযায়ী সামাজিক সুযোগ-সুবিধা, গণপরিসর, প্রাত্যহিক কেনাকাটা, প্রাথমিক শিক্ষা, স্বাস্থ্যসেবা, বাজার ইত্যাদি সুবিধা থাকে। আমাদের পরিকল্পিত আবাসিক এলাকাগুলো নিয়ে কিছু প্রশ্ন থেকেই যায়। প্রথমত, আবাসিক এলাকাগুলো যে–সংখ্যক বাসিন্দার বিবেচনায় তৈরি করা হয়েছিল, সেই অনুপাতে সামাজিক সুযোগ-সুবিধা রাখা হয়েছিল কি? অথবা, বর্তমানে যত মানুষ বাস করে, তাদের চাহিদা অনুযায়ী সামাজিক সুযোগ-সুবিধা আছে কি?ধরা যাক ধানমন্ডি আবাসিক এলাকার কথা। কেমন ছিল এর পরিকল্পনা? ১৯৫০ সালে পূর্ত বিভাগ ৫০০ একর জমির ওপর উচ্চবিত্তদের আবাসনের জন্য ধানমন্ডি আবাসিক এলাকায় ১ হাজার ৮৫টি প্লট তৈরি করে। মূলত সরকারি আমলা, মন্ত্রী, জনপ্রতিনিধি, ব্যবসায়ী, সরকারি কর্মকর্তা ও বিভিন্ন পেশাজীবীকে এসব প্লট বরাদ্দ দেওয়া হয়। শুরুতে এক বিঘার একেকটি প্লটের সামনে বাগানসহ দোতলা বাড়ির কথা বিবেচনা করে এই আবাসিক এলাকা ১৫ থেকে ২০ হাজার মানুষের জন্য পরিকল্পনা করা হয়। সেখানে ৬১ শতাংশ ভূমি আবাসিক প্লট, ৯ দশমিক ২ শতাংশ লেক, ৯ দশমিক ২ শতাংশ উন্মুক্ত স্থান, ১৮ শতাংশ রাস্তা, ৪ দশমিক ৭ শতাংশ মসজিদ এবং ৪ দশমিক ২ শতাংশ স্কুলের ব্যবস্থা রেখে পরিকল্পনা করা হয়। সে সময় অন্যান্য সামাজিক সুযোগ-সুবিধা অথবা প্রাত্যহিক জীবনের চাহিদা অনুয়ায়ী কেনাকাটা, সামাজিক কর্মকাণ্ড এখানে বিবেচনায় আনা হয়নি। বিশুদ্ধ আবাসিক এলাকার এই ধারণা বর্তমানে অচল, একে নিরুৎসাহিত করা হয়। কারণ, এতে সোশ্যাল সেগ্রিগেশন বাড়ে, বৈষম্য তৈরি হয়, শহরের রাস্তার ওপর মাত্রাতিরিক্ত চাপ তৈরি হয়।আবাসিক এলাকায় অনিয়ন্ত্রিত ও অপরিকল্পিতভাবে বাণিজ্যিক কর্মকাণ্ডের কারণে কী ধরনের নেতিবাচক প্রভাব পড়ে, তা নিয়ে প্রচুর গবেষণা হয়েছে। বাংলাদেশ ইনস্টিটিউট অব প্ল্যানার্সের (বিআইপি) গবেষণা জার্নালে এ বিষয়ে, বিশেষত ধানমন্ডির বিষয়ে গবেষণালব্ধ যেসব ফলাফল এসেছিল, তার মধ্যে নিচের বিষয়গুলো গুরুত্বপূর্ণ।প্রথমত, দফায়-দফায় সরকারি সিদ্ধান্ত পরিবর্তনের কারণে ধানমন্ডি আবাসিক এলাকার প্লট বিভক্ত হয়েছে। বেশির ভাগ এক বিঘার প্লট ভাগ হয়ে পাঁচ কাঠার প্লটে পরিণত হয়েছে, ইমারতের উচ্চতা দুই তলা থেকে ছয় তলায় রূপান্তরিত হয়েছে। এতে এলাকায় পরিবারের সংখ্যা ও মোট জনসংখ্যা বেড়েছে। কিন্তু গণপরিসর ও নাগরিক সুবিধা আনুপাতিক হারে বাড়েনি বরং অনেক ক্ষেত্রে কমেছে। আজ ধানমন্ডির দেড় লাখ মানুষের জন্য আইনত সেই পরিমাণ সুযোগ-সুবিধা আছে, যা ২০ হাজার মানুষের জন্য ছিল।দ্বিতীয়ত, কোনো গবেষণা ছাড়া এলাকার সত্যিকার চাহিদা নিরূপণ না করে সাতমসজিদ রোড, মিরপুর রোড, ২৭ নম্বর রোড ও ২ নম্বর রোডের প্লট কোনো ধরনের ‘নীতিমালা’ ছাড়াই বাণিজ্যিক প্লট হিসেবে ঘোষণা করার ফলে এমন ধরনের ভূমি বা ভবন ব্যবহার করা হয়েছে, যা আবাসিক এলাকার সঙ্গে সামঞ্জস্যপূর্ণ নয়। ভূমি বা ভবন ব্যবহারের ধরন এমন যে শহরের অন্যান্য এলাকা থেকেও মানুষ ও গাড়ি আসতে উৎসাহিত করে। এই রাস্তাগুলো ধারণক্ষমতার তুলনায় দ্বিগুণেরও বেশি গাড়ি বহন করে। প্রধান সড়কে দেখা যায় ৫৬ দশমিক ৯৪ শতাংশ গাড়ি এলাকার বাইরে থেকে আসে।তৃতীয়ত, একটা গবেষণা থেকে দেখা যায়, ৪০ দশমিক ৬৮ শতাংশ প্লটে পার্কিং থাকলেও তা অনুমোদিত পার্কিংয়ের তুলনায় কম, পার্কিংয়ের স্থান বাণিজ্যিক কাজে ব্যবহৃত হয়। শুধু ১২ দশমিক ১৭ শতাংশ প্লটে বেসমেন্ট পার্কিং আছে আর ৪৬ দশমিক ৬১ শতাংশ প্লটের আইনসম্মত পার্কিং ছিল না।নগর-পরিকল্পনার সূচক ও ড্যাপের রিপোর্ট অনুযায়ী, ১২ হাজার ৫০০ মানুষের জন্য কমপক্ষে দুই বা সর্বোচ্চ তিনটি প্রাথমিক বিদ্যালয়ের প্রয়োজন হবে। সুতরাং ধানমন্ডি এলাকায় ২০০৮ সালের হিসাব অনুযায়ী দেড় লাখ মানুষের জন্য শুধু স্থানীয় প্রয়োজন মেটাতে ২৪ থেকে ৩৬টি প্রাথমিক বিদ্যালয় দরকার।বিশুদ্ধ আবাসিক এলাকা উন্নয়নের ধারণাটি এখন সেকেলে হিসেবে বিবেচিত। এখন একে নিরুৎসাহিত করা হয়; অন্ততপক্ষে ৩০ শতাংশ প্লটের অনাবাসিক-মিশ্র ব্যবহারকে উৎসাহিত করা হয়। তবে সেসব ব্যবহার অবশ্যই আবাসিক ব্যবহারের সঙ্গে পরিপূরক হতে হবে। আধুনিক নগর-পরিকল্পনার স্মার্ট সিটি, টি ও ডি ইত্যাদি ধারণাও মিশ্র ভূমি ব্যবহারের কথা বলে। কিন্তু কারণ কী? গাড়িশিল্প বিকাশের সঙ্গে সঙ্গে উন্নত বিশ্বে একসময় ব্যক্তিগত গাড়িনির্ভর শহর তৈরি করা হতো। ভূমি ব্যবহার পরিকল্পনা ও বাস্তবায়নের ক্ষেত্রে ‘একক-কার্যভিত্তিক (mono-functional)’ এলাকা গড়ে তোলার মাধ্যমে নগর-পরিকল্পনা করা হতো। ফলে আবাসিক, বাণিজ্যিক, শিক্ষা, স্বাস্থ্যসেবা, বিনোদন, কেনাকাটার জন্য মার্কেট, বাজার, শিল্প, প্রাতিষ্ঠানিক ইত্যাদি প্রতিটি এলাকা আলাদা করে পরিকল্পনা ও উন্নয়ন করা হতো। ফলে মানুষের আবাসিক এলাকা তার কর্মক্ষেত্র, সামাজিক ও দৈনন্দিন ব্যবহার্য কাজের জায়গা থেকে আলাদা হয়ে যায়। প্রতিদিনের কাজ সম্পাদনের জন্য মানুষ সড়ক ও গাড়িনির্ভর হয়ে পড়ে।আধুনিক নগর-পরিকল্পনায় পরস্পর পরিপূরক এমন ধরনের ভূমি ব্যবহারগুলোকে কাছাকাছি রেখে ভূমি ব্যবহার পরিকল্পনা প্রণয়ন করাকে উৎসাহিত করা হয়ে থাকে। এতে গাড়ি ব্যবহারের ওপর নির্ভরতা কমে এবং নগরকে পথচারীবান্ধব হিসেবে গড়ে পরিকল্পনা ও উন্নয়ন করা হয়। বর্তমানে পথচারীবান্ধব শহর, জ্বালানিসাশ্রয়ী যোগাযোগব্যবস্থা, মিশ্র ভূমি ব্যবহার ইত্যাদি স্মার্ট সিটির গুরুত্বপূর্ণ উপাদান।আবাসিক এলাকায় অননুমোদিত ভূমি বা ভবন ব্যবহার বন্ধ হোক, এটা আমরা সবাই চাই। কিন্তু আবাসিক এলাকায় বসবাসকারী জনগণের কিছু সামাজিক ও নিত্যদিনের প্রয়োজন আছে, যা ওই এলাকায় স্থানীয়ভাবেই মেটাতে হবে। আবাসিক এলাকায় পরস্পরের পরিপূরক ভূমি ব্যবহারগুলোকে কাছাকাছি রেখে ভূমি ব্যবহার পরিকল্পনা প্রণয়ন করাকে আধুনিক নগর-পরিকল্পনা উৎসাহিত করা হয়ে থাকে।ঢাকা শহরের জন্য যে ডিটেইল্ড এরিয়া প্ল্যান (ড্যাপ) করা হয়েছে, সেখানে আবাসিক এলাকার বাসিন্দাদের চাহিদার কথা চিন্তা করে বিভিন্ন নাগরিক সুযোগ-সুবিধার ব্যবস্থার কথা বলা হয়েছে। বিভিন্ন পর্যায়ের শিক্ষাপ্রতিষ্ঠান, খেলার মাঠ বা জলাশয়, উন্মুক্ত স্থান, উপাসনালয় ও নাগরিক সেবার সঙ্গে সংশ্লিষ্ট ব্যবসায়িক ও বাণিজ্যিক প্রতিষ্ঠানের ধরনের তালিকাও রয়েছে। এমনকি কোন ধরনের সুবিধা কী পরিমাণে রাখতে হবে তা জনসংখ্যার অনুপাতে সূচকের মাধ্যমে প্রকাশ করা হয়েছে। এর জন্য ভূমি বা ভবন ব্যবহার কত বর্গমিটার হবে, তা–ও উল্লেখ করা হয়েছে।সরকারের প্রণীত ‘বেসরকারি আবাসিক এলাকার ভূমি উন্নয়ন বিধিমালা ২০০৪’-তে এবং সেখানকার সর্বোচ্চ জনসংখ্যা বিবেচনায় নিয়ে সামাজিক সুযোগ-সুবিধা, শিক্ষাপ্রতিষ্ঠান, স্বাস্থ্যসেবা, উন্মুক্ত স্থান, বাসিন্দাদের কেনাকাটার স্থান ইত্যাদির সূচকসহ তফসিল করে দেওয়া হয়েছে। সরকারি আবাসিক এলাকা ব্যতিক্রম হওয়ার কোনো কারণ নেই।বর্তমান বাস্তবতা ও আধুনিক নগর-পরিকল্পনার ধারণা বিবেচনায় নিয়ে আবাসিক এলাকাগুলোর ভূমি ও ভবন ব্যবহারের জন্য পেশাজীবীদের পরামর্শে নীতিমালা প্রণয়ন করা প্রয়োজন। বর্তমানে উন্নত বিশ্বের শহরগুলো মিশ্র ভূমি ব্যবহারকে প্রাধান্য দিয়ে পরিকল্পনা করে থাকে। গণপরিবহন, পথচারীবান্ধব নিরাপদ ফুটপাত, সামাজিকভাবে দেখা হওয়ার মতো স্থানসহ নানা ধরনের সুযোগ-সুবিধা সৃষ্টি করার মতো পরিকল্পনা করে। কোনো কোনো শহরে আইন করে একটি নির্দিষ্ট পরিমাণ অনাবাসিক ভূমি ব্যবহারের কথা বলে দেওয়া হয়। সেই পরিমাণটি ওই শহরের স্থানীয় সামাজিক ও অর্থনৈতিক চাহিদা বিবেচনায় নিয়ে বেঁধে দেওয়া হয়। শুধু প্রশাসনিক আদেশ দিয়ে সমস্যার সমাধান করা যাবে না বরং বাড়বে। তাই বর্তমান বাস্তবতায় যে বিষয়গুলো বিবেচনায় নিতে হবে তা হলো—১. আবাসিক এলাকার সঙ্গে পরিপূরক নয় এমন সব অননুমোদিত ভূমি ও ভবন ব্যবহার বন্ধ করা।২. এলাকায় বর্তমানে বসবাসরত মানুষের চাহিদা অনুসারে এবং আবাসিক এলাকার সঙ্গে পরিপূরক এমন প্রাত্যহিক প্রয়োজনীয় কাজ ও সামাজিক কাজের সুযোগ রেখে নীতিমালা প্রণয়ন করা এবং এই কাজে নগর–পরিকল্পনাবিদ, স্থপতিসহ অন্যান্য পেশাজীবীর সাহায্য নেওয়া। মাঠপর্যায়ে প্লট-টু-প্লট জরিপ করার মাধ্যমে এবং ড্যাপের প্রস্তাবিত সূচকের আলোকে এই নীতিমালা প্রণীত হবে।৩. প্রস্তাবিত নীতিমালার আলোকে প্রয়োজনীয় সামাজিক সুযোগ-সুবিধার সংস্থান করতে হবে। বর্তমানে অনুমোদনহীন অথচ নীতিমালা অনুসারে আবাসিক এলাকার জন্য প্রয়োজন এমন স্থাপনাকে প্রচলিত নিয়ম অনুসারে অতিরিক্ত ফি প্রদানের মাধ্যমে অনুমোদন করা যেতে পারে।৪. সেবা প্রদানের স্থানগুলো যেমন স্বাস্থ্যসেবা, উপদেষ্টা ফার্ম ইত্যাদি আবাসিক এলাকায় প্রয়োজন আছে তবে সে ক্ষেত্রে তার জনবল, সেবা গ্রহণকারী সংখ্যা ও প্রতিষ্ঠানের স্পেস নির্দিষ্ট করে দেওয়া। তবে সেবা গ্রহণের জন্য অন্য এলাকা থেকেও মানুষ আসবে এমন ধরনের বড় স্থাপনা তৈরির জন্য ভূমি ব্যবহার অনুমোদন না দেওয়া।৫. প্লটের অনুমোদিত নকশা অনুযায়ী বেসমেন্ট বা ভূতলের গাড়ি পার্কিংয়ের জায়গা সুনিশ্চিত করা, তার স্থলে অন্য কোনো কাজে ব্যবহৃত হলে সেগুলোর ব্যাপারে উপযুক্ত ব্যবস্থা নেওয়া।৬. বর্তমান ‘মহানগর ইমারত নির্মাণ বিধিমালা ২০০৮’-এর মান নিয়ে নতুন করে গবেষণা করে সিদ্ধান্ত নিতে হবে। বর্তমান বিদ্যমান উচ্চ FAR মানের কারণে আবাসিক এলাকার জনসংখ্যার সার্বিক জনসংখ্যার ঘনত্ব অনেক বেশি হয়ে যায়, যা সব ধরনের সামাজিক ও নাগরিক সেবার ওপর মাত্রাতিরিক্ত চাপ সৃষ্টি করছে।শেষ কথা হচ্ছে, আবাসিক এলাকার সঙ্গে পরিপূরক নয় এমন ভূমি বা ভবন ব্যবহার যেমন বন্ধ করতে হবে, তেমনি আবাসিক এলাকাগুলোকে সামাজিকভাবে টেকসই করার জন্য সে এলাকার জনগণের চাহিদা বিচার-বিশ্লেষণ করে সামাজিক সুযোগ-সুবিধা সৃষ্টি করতে হবে। এটাই পথ।ড. আকতার মাহমুদ: অধ্যাপক, নগর ও অঞ্চল পরিকল্পনা বিভাগ, জাহাঙ্গীরনগর বিশ্ববিদ্যালয়।ইহাতে মন্তব্য প্রদান বন্ধ রয়েছে
136		সম্প্রতি মন্ত্রিপরিষদ জেলা পরিষদ আইনের খসড়া অনুমোদন করেছে, যা শিগগিরই অধ্যাদেশ হিসেবে জারি করা হবে। মনে হচ্ছে যে সরকার আগের আওয়ামী লীগ সরকারের আমলে ২০০০ সালে পাস করা জেলা পরিষদ আইনকেই সংশোধন করে পুনঃপ্রচলন করবে, যেমনিভাবে ২০০৯ সালে তারা ১৯৯৮ সালের উপজেলা আইনকে সংশোধন ও পুনঃপ্রচলন করেছিল। প্রসঙ্গত, গত তত্ত্বাবধায়ক সরকারের আমলে সাবেক সচিব ড. শওকত আলীর নেতৃত্বে স্থানীয় সরকার প্রতিষ্ঠান গতিশীল ও শক্তিশালীকরণ কমিটি—বর্তমান লেখকও যার সদস্য ছিলেন—পল্লি এলাকার স্থানীয় সরকারের জন্য একটি সমন্বিত আইনের খসড়া প্রণয়ন করেছিল, যে খসড়াটি সরকার ২০০৯ সালে পুরোপুরি অনুমোদন করেনি।আইনের পুনঃপ্রচলন দোষের কিছু নয়, সেই আইন যদি যুগোপযোগী হয়। কিন্তু দুর্ভাগ্যবশত আগের জেলা পরিষদ আইনটি ছিল ধারণাগতভাবে পশ্চাৎপদ এবং মূলত মান্ধাতার আমলের চিন্তা-চেতনার সন্নিবেশ। এটি ছিল অনেকটা আইয়ুব খানের মৌলিক গণতন্ত্রের আদতে গড়া। আমাদের অর্থমন্ত্রী, তাঁর জেলায় জেলায় সরকার (ইউনিভার্সিটি প্রেস লিমিটেড, ২০০২) গ্রন্থে আইনটির কঠোর সমালোচনা করেছেন: ‘২০০০ সালের জুলাই মাসে যে জেলা পরিষদ আইন পাস হয়েছে, তাতে একটি অথর্ব জেলা প্রতিষ্ঠান গড়ে তোলার ব্যবস্থা রয়েছে। প্রায় দেড় শ জন নির্বাচক নিয়ে হয়েছে জেলার নির্বাচকমণ্ডলী এবং তাঁরা ২১ জন প্রতিনিধি নির্বাচন করবেন। জেলার প্রতিটি ইউনিয়নের চেয়ারম্যান ও সদস্য, পৌরসভা ও সিটি করপোরেশনের সব চেয়ারম্যান/ মেয়র ও কমিশনাররা এবং উপজেলার চেয়ারম্যানরা ভোট দিয়ে নির্বাচন করবেন জেলা চেয়ারম্যান, পাঁচজন মহিলা সদস্য ও ১৫ জন অন্যান্য সদস্য। পরোক্ষ নির্বাচনের চূড়ান্ত আর কাকে বলে। এই যে জেলা পরিষদ হবে তার না থাকবে কোনো সম্পদ, না থাকবে কোনো দায়িত্ব ও ক্ষমতা, অর্থ বা জনবল। এই আইন এতই অর্থহীন যে এটি কোনো দিন কার্যকর হবে বলে ধারণা করা যায় না।’ (পৃ. ৫১)। তাঁর মতে, জেলা পরিষদ ‘আইনটি রহিত করে নতুন করে আইন প্রণয়ন হবে নতুন জাতীয় সংসদের অন্যতম গুরুত্বপূর্ণ কর্তব্য’। (পৃ. ২৫৯)। প্রসঙ্গত, এবারকার সংশোধিত আইনেও একই বিভাজনের একই সংখ্যক প্রতিনিধির একইভাবে নির্বাচনের বিধান অন্তর্ভুক্ত করা হয়েছে।সংশোধিত আইনে অবশ্য উপজেলা পরিষদের ভাইস চেয়ারম্যানদ্বয়কে নির্বাচকমণ্ডলীর সদস্য করার বিধান রাখা হয়েছে। কিন্তু এ সংযোজন সত্ত্বেও নির্বাচকমণ্ডলীর সংখ্যা উল্লেখযোগ্যভাবে বাড়বে না, যা সত্যিকারের গণতান্ত্রিক চেতনার সঙ্গে অসংগতিপূর্ণ।আমাদের সংবিধানের ১১ অনুচ্ছেদে বলা হয়েছে, ‘প্রজাতন্ত্র হইবে একটি গণতন্ত্র’, যা বাস্তবায়নের লক্ষ্যে সংবিধানের ৫৯ অনুচ্ছেদে প্রশাসনের সব স্তরে নির্বাচিত প্রতিনিধিদের ‘শাসন’ প্রতিষ্ঠার বিধান রাখা হয়েছে। অর্থাৎ, জাতীয় পর্যায়ের নির্বাচিত সরকারের পাশাপাশি জেলায় নির্বাচিত জেলা পরিষদ, উপজেলায় নির্বাচিত উপজেলা পরিষদ, ইউনিয়নে নির্বাচিত ইউনিয়ন পরিষদ এবং শহরে নির্বাচিত সিটি করপোরেশন ও পৌরসভা নিজ নিজ এলাকায় শাসনকাজ পরিচালনা করবে। কিন্তু এত অল্পসংখ্যক নির্বাচকমণ্ডলীর ভোটে পরোক্ষভাবে নির্বাচিত প্রতিনিধি দ্বারা জেলা পরিষদ পরিচালিত হলে তাকে গণতান্ত্রিক বলা দুরূহ।সংশোধিত আইনের অধীনে নির্বাচিত সদস্যরা কীভাবে দায়িত্ব পালন করবেন, সাংবাদিকদের এমন এক প্রশ্নের জবাবে মন্ত্রিপরিষদ সচিব বলেন, ‘এলাকা ও জনসংখ্যার ভিত্তিতে জেলা পরিষদকে ১৫টি ভাগ করা হবে। প্রত্যেককে একটি করে এলাকার দায়িত্ব দেওয়া হবে। তবে নারী সদস্যরা একেকজন তিনটি করে এলাকার দায়িত্ব পাবেন।’ (যুগান্তর, ৩০ আগস্ট ২০১৬)সংশোধিত আইনের এমন বিধানের পরিবর্তে প্রতিটি জেলাকে ভোটারসংখ্যার ভিত্তিতে ২১টি নির্বাচনী এলাকায় বিভক্ত করে প্রতিটি এলাকার জন্য একজন প্রতিনিধি নির্বাচনের বিধান করা যেত। একই সঙ্গে বিধান করা যেত ২১টি আসনের মধ্য থেকে ‘ঘূর্ণমান পদ্ধতিতে’ এক-তৃতীয়াংশ বা সাতটি (এমনকি ৪০ শতাংশ) আসন নারীদের জন্য সংরক্ষিত করার। এরপর ২১ জন নির্বাচিত প্রতিনিধির সংখ্যাগরিষ্ঠের ভোটে চেয়ারম্যান/ভাইস চেয়ারম্যান নির্বাচন করা যেত। এমন পদ্ধতিতে নির্বাচন হলে প্রতিটি নির্বাচনী এলাকা থেকে চেয়ারম্যান/ ভাইস চেয়ারম্যান হওয়ার মতো যোগ্য ব্যক্তিরাই নির্বাচনে প্রতিদ্বন্দ্বিতা করতেন। ফলে পুরো পরিষদের মানের উন্নয়ন ঘটত।এভাবে নির্বাচন হলে জনগণের ভোটে নির্বাচিত একজন সদস্য প্রতিটি নির্বাচনী এলাকার প্রতিনিধিত্ব করবেন। সংরক্ষিত আসনের নারীরাও একই আয়তনের নির্বাচনী এলাকার প্রতিনিধিত্ব ও একই ধরনের দায়িত্ব পালন করবেন, ভারতের পঞ্চায়েত প্রথায় যা বিরাজমান। ঘূর্ণমান পদ্ধতি বাস্তবায়িত হলে প্রথম নির্বাচনে, উদাহরণস্বরূপ, ১-৭ নির্বাচনী এলাকা, দ্বিতীয় নির্বাচনে ৮-১৪ নির্বাচনী এলাকা, তৃতীয় নির্বাচনে বাকি সাতটি নির্বাচনী এলাকা নারীদের জন্য সংরক্ষিত থাকবে এবং বাকি আসনগুলো থাকবে উন্মুক্ত। এই পদ্ধতির আকর্ষণ হলো যে এটি নারী প্রতিনিধিত্বের ক্ষেত্রে পরিপূর্ণভাবে বৈষম্যহীন ও অনেক বেশি অর্থবহ। উপরন্তু, এই প্রক্রিয়ায় সংরক্ষিত আসন থেকে নির্বাচিত যোগ্য নারীরা তাঁদের পাঁচ বছরের মেয়াদকালে নিজেদের এমন অবস্থানে নিয়ে যেতে পারবেন, যাতে তাঁরা পরবর্তী সময়ে পুরুষের সঙ্গে প্রতিদ্বন্দ্বিতা করে জিতে আসতে সক্ষম হবেন। ফলে নারীদের জন্য এক-তৃতীয়াংশ আসন সংরক্ষিত থাকলেও ভবিষ্যতে জেলা পরিষদে নারীদের প্রতিনিধিত্বের হার হবে অনেক বেশি, যার মাধ্যমে নারীর সত্যিকারের রাজনৈতিক ক্ষমতায়ন ঘটবে। উদাহরণস্বরূপ, ঘূর্ণমান পদ্ধতির কারণে ২০০২ সালের তুলনায় ২০০৮ সালে পশ্চিমবঙ্গের পঞ্চায়েতে নারী প্রতিনিধির সংখ্যা বেড়ে দাঁড়িয়েছে ১৩ হাজার ৩০০ থেকে ২১ হাজার ৩৫১-তে।সংশোধিত জেলা পরিষদ আইনে কয়েকটি নতুন বিধানও সংযোজিত হয়েছে। যেমন এতে নির্বাচিত চেয়ারম্যান ও সদস্যদের অপসারণ/পুনর্বহালের বিধান যুক্ত করা হয়েছে, যা ২০০০ সালের আইনে ছিল না। একই সঙ্গে পরিষদের নির্বাহী ক্ষমতা প্যানেল চেয়ারম্যান, কোনো সদস্য, এমনকি কর্মকর্তাকে প্রদানের বিধান রাখা হয়েছে। সংশোধনীর মাধ্যমে পরিষদের যেকোনো সম্পত্তি দান, বিক্রয়, বন্ধক, ইজারা বা বিনিময় বা হস্তান্তরের ক্ষেত্রে সরকারের অনুমতির বিধান অন্তর্ভুক্ত করা হয়েছে। এ ছাড়া সংশোধিত আইনে নির্বাচনী আচরণবিধি প্রণয়নের দায়িত্ব নির্বাচন কমিশনের কাছে অর্পণ ও আচরণবিধি ভঙ্গের দায়ে অনধিক ৫০ হাজার টাকা জরিমানা এবং অনধিক ছয় মাসের কারাদণ্ড বা উভয় দণ্ডের বিধান করা হয়েছে।সংশোধিত আইনেও সাংসদদের জেলা পরিষদের উপদেষ্টা করার বিধান অব্যাহত রয়েছে। আমাদের আশঙ্কা, এ বিধানের ফলে জেলা পরিষদের কাজে তাঁদের অযাচিত হস্তক্ষেপ করার সুযোগ সৃষ্টি হবে, যা অহেতুক একটি দ্বান্দ্বিক পরিস্থিতির উদ্ভব ঘটাবে।সংশোধিত আইনে একটি গুরুত্বপূর্ণ বিধান সংযোজিত হয়নি বলে আমাদের বিশ্বাস। ইউনিয়ন পরিষদ ছাড়া প্রতিটি স্থানীয় সরকার আইনে বা নির্বাচনী বিধিতে নির্বাচনে প্রতিদ্বন্দ্বিতাকারী প্রার্থীদের হলফনামার মাধ্যমে তাঁদের শিক্ষাগত যোগ্যতা, আয়ের উৎস, অপরাধমূলক কর্মকাণ্ডের বিবরণী, নিজের ও নির্ভরশীলদের সম্পদ, দায়-দেনার বিবরণী এবং ট্যাক্স রিটার্নের কপি মনোনয়নপত্রের সঙ্গে জমা দেওয়ার বিধান অন্তর্ভুক্ত রয়েছে। কিন্তু দুর্ভাগ্যবশত সংশোধিত জেলা পরিষদ আইনে এই বিধান রাখা হয়নি। আমরা জানি না, কোন যুক্তিতে তা করা হয়নি, তবে এ সিদ্ধান্ত নিঃসন্দেহে জনস্বার্থের পরিপন্থী। কারণ, হলফনামায় প্রদত্ত তথ্যের মাধ্যমে ভোটারদের তথ্যভিত্তিক ক্ষমতায়ন ঘটে এবং তাঁরা জেনে-শুনে-বুঝে ভোটাধিকার প্রয়োগ করতে পারেন।আরেকটি দিক থেকেও সংশোধিত আইনের একটি বড় সীমাবদ্ধতা রয়ে গেছে। ২০০৯ সালের উপজেলা ও ইউনিয়ন পরিষদ আইনে কয়েকটি সরকারি বিভাগকে এই দুটি প্রতিষ্ঠানে ন্যস্ত করার বিধান রয়েছে, যার উদ্দেশ্য হলো ক্ষমতা, সম্পদ ও জনবলের হস্তান্তর, যদিও এটির এখনো যথাযথ প্রয়োগ হয়নি। উপজেলা পরিষদের ক্ষেত্রে কিছু উদ্যোগ নেওয়া হলেও তা কার্যকর নয়। কিন্তু দুর্ভাগ্যবশত জেলা পরিষদ আইনে এমন কোনো বিধানই নেই। এ ছাড়া আমাদের সংবিধানের ৫৯ অনুচ্ছেদে ‘প্রশাসন ও সরকারি কর্মচারীদের কার্য’ সম্পর্কিত দায়িত্ব স্থানীয় সরকারের ওপর ন্যস্ত থাকা সত্ত্বেও জেলা পরিষদের নির্বাচিত চেয়ারম্যান ও অন্যদের সঙ্গে ডিসি/ এসপিসহ জেলা পর্যায়ের কর্মকর্তাদের কী ধরনের সম্পর্ক হবে—তা এ আইনে কিছুই বলা নেই। সত্যিকারের গণতান্ত্রিক ব্যবস্থায় নির্বাচিত প্রতিনিধিদের অধীনেই কর্মকর্তারা কাজ করে থাকেন।পরিশেষে আমরা আনন্দিত যে সরকার জেলা পরিষদ নির্বাচন অনুষ্ঠানের সিদ্ধান্ত নিয়েছে। নিঃসন্দেহে এর মাধ্যমে অবসান ঘটবে অনির্বাচিত ব্যক্তিদের, জেলা পরিষদের মতো, জনাব মুহিতের ভাষায়, ‘একটি গণতান্ত্রিক প্রতিনিধিত্বশীল প্রতিষ্ঠানে’ ‘স্বেচ্ছাচারিতা ও স্বজনপ্রীতির’ মাধ্যমে নিয়োগের মতো ‘নিতান্তই লজ্জা ও ক্ষোভের’ বিষয়ের। কিন্তু সংশোধিত আইন, আবারও মাননীয় মন্ত্রীর জবানিতে, ‘এমন একটি প্রতিষ্ঠান গঠন করবে, যার কোনো ক্ষমতা নেই, কোনো জনবল নেই এবং কোনো সম্পদ নেই। প্রতিনিধিত্বের ব্যাপারে যা ঠিক করা হয়েছে, তা অনন্য ও হাস্যাস্পদ।’ (পৃ.৬৩)। আমাদের বোধগম্য নয় সরকার কেন তা করল।ড. বদিউল আলম মজুমদার: সম্পাদক, সুজন—সুশাসনের জন্য নাগরিক।ইহাতে মন্তব্য প্রদান বন্ধ রয়েছে
137		বাবা কৃষক ছিলেন, তাঁর নিজের কিছু জমি ছিল। কিন্তু যেদিন তিনি মারা গেলেন, সেদিন তাঁর ছেলেমেয়েরা জানতে পেল, এক ছটাক জমিও তিনি রেখে যাননি তাদের জন্য। বাবা কী করে ভূমিহীন বর্গাচাষিতে পরিণত হয়েছিলেন, উজ্জ্বল তা জানে না। কিন্তু তিনি হঠাৎ মরে গিয়ে সন্তানদের যে জীবনের সামনে দাঁড় করিয়ে গেছেন, উজ্জ্বল সেই জীবনকে ভীষণভাবে জানছে আট বছর ধরে।সকাল ৯টা থেকে রাত ৯টা-১০টা পর্যন্ত দুই পায়ে গড়িয়ে চলে উজ্জ্বলের জীবন। দুপুরে শুধু খাওয়ার সময়টুকু ছাড়া একদণ্ড বসার ফুরসত মেলে না। বসার কোনো ব্যবস্থাই রাখা হয়নি। না, জুতা কোম্পানির শোরুমে বিক্রয়কর্মীদের একদণ্ড বসে জিরিয়ে নেওয়ার সুযোগ নেই। তাদের পায়ে অনেক প্রাণশক্তি আর মনে অসীম ধৈর্য রাখতে হয়। উজ্জ্বল আট বছর ধরে যেন দাঁড়িয়েই আছে। ক্রেতাদের জুতা দেখানো, জুতার গুণমান বর্ণনা করে ক্রেতার মন জয় করা, জুতা পরানো, জুতা খোলা, মাপ না মিললে আরেক জোড়া পরিয়ে দিয়ে পরখ করে দেখা, তারপর পছন্দের জুতা প্যাকেটে ভরে ক্রেতাকে ক্যাশ কাউন্টারে নিয়ে যাওয়া—এই একঘেয়ে জীবন দিনের পর দিন বয়ে চলেছে ক্ষমাহীন, ক্ষান্তিহীনভাবে।কিন্তু উজ্জ্বলের মুখে হাসি লেগে আছে সব সময়। ২৬ বছরের সুদর্শন তরুণ। ফরসা, লম্বাটে মুখমণ্ডল মেদহীন যৌবনের দ্যুতিতে উজ্জ্বল। জুতার দোকানের বদলে ওকে যদি কল্পনা করি বিশ্ববিদ্যালয়ের ক্যাম্পাসে, তাহলে সেই দৃশ্যে ওর পাশে অন্তত একজন তরুণীকে অবশ্যই দেখতে পেতাম। কিংবা দেখতে পেতাম তাকে ঘিরে অনাবিল আড্ডায় মেতে উঠেছে এক গন্ডা উচ্ছল তরুণ-তরুণী।কিন্তু উজ্জ্বলের বিশ্ববিদ্যালয়ে যাওয়া হয়নি। ২০০৮ সালে উচ্চমাধ্যমিক পরীক্ষা দিয়েছিল, কিন্তু ফল বেরোবার আগেই হঠাৎ বাবা মারা গেলেন। আকাশ থেকে তারা খসে পড়ার মতো মিলিয়ে গেল উজ্জ্বলের বিশ্ববিদ্যালয়ে যাওয়ার স্বপ্ন। জীবিকার সন্ধানে বেরিয়ে পড়তে হলো ১৮ বছরের ছেলেটিকে। কিন্তু জীবিকা কোথায়? যে দেশে লাখ লাখ উচ্চশিক্ষিত ছেলেমেয়ে বেকার ঘুরে বেড়াচ্ছে, সেখানে স্রেফ ইন্টারমিডিয়েট পাস করে কেউ কি কোনো চাকরির আশা করতে পারে? অন্যরা পারে কি না উজ্জ্বল জানে না, তার অন্তত ও–রকম উচ্চাশা ছিল না।কিন্তু কিছু একটা তো করতেই হবে। এই ভেবে উজ্জ্বল পাড়ি জমাল ঢাকা মহানগরে; তার বিশ্বাস, দুনিয়ার সব ধরনের জীবিকার কেন্দ্রস্থল ঢাকা। তাই সে নিজের জেলা শহর বগুড়াকে পাশ কাটিয়ে সোজা চলে এসেছে ঢাকায়। তার ভাগ্যটা প্রসন্ন ছিল। কিছুদিনের চেষ্টাতেই মিলে গেল চাকরি; নামকরা এক জুতা কোম্পানির বিক্রয়কর্মী হলো উজ্জ্বল হোসেন। প্রথমে বেতন কম ছিল; কিন্তু এখন নির্ধারিত বেতন আর কমিশন যোগ করে মাসে প্রায় ২০ হাজার টাকা তার রোজগার।বুধবার সন্ধ্যায় এলিফ্যান্ট রোডে উজ্জ্বলের সঙ্গে আমার গল্প করার সুযোগ হয়েছিল। বিখ্যাত এক জুতা কোম্পানির ব্যস্ততম শোরুমগুলোর একটি। ঈদের বাজার বলে ভিড় ছিল বেশি। তাকে যখন জিজ্ঞাসা করি তার বাড়ি কোথায়, তখনই সে বুঝতে পারে আমি ক্রেতা নই। সে আমার পরিচয় জানতে চায়। সাংবাদিক পরিচয় দিয়ে তাকে জানাই যে আমি তাকে নিয়ে লিখব।জানতে চাইলাম, তার বাড়ি কোথায়, বাবা কী করেন, ভাইবোন কজন, ভাইবোনেরা কে কী করেন। উত্তরে উজ্জ্বল যা বলে তার কিছু কথা ওপরে লিখেছি। বাবার আকস্মিক মৃত্যুর পর উচ্চশিক্ষার স্বপ্ন ভেঙে যাওয়া এবং কঠিন জীবনসংগ্রামে অবতীর্ণ হওয়ার গল্প সে বলে অবলীলায়। তার কণ্ঠে কোনো খেদ নেই, দুঃখ নেই, অভিমান নেই। জীবন যেভাবে তার সামনে হাজির হয়েছে, সেভাবেই সে তাকে গ্রহণ করে নিয়েছে। এবং চার ভাই ও চার বোনের মধ্যে নিজেকেই সে সবচেয়ে সফল ও সৌভাগ্যবান মনে করে। বড় দুই ভাই বিবাহিত, স্ত্রী-সন্তানদের নিয়ে গ্রামেই থাকেন; জমিজমা চাষ করেন। কিন্তু তাঁদের নিজেদের কোনো জমি নেই; অন্যের জমি বর্গা নিয়ে চাষ করেন। চার বোনেরই বিয়ে হয়ে গেছে। একমাত্র ছোট ভাইটি ঢাকায় থাকে, ওয়েল্ডিং মিস্ত্রি হয়েছে সে। গ্রামের বাড়িতে মা একা; কারণ দুই ভাইয়ের সংসার আলাদা।ঢাকার তেজতুরী বাজারে এক মেসের একটি ঘরে তিন সহকর্মীর সঙ্গে থাকে উজ্জ্বল। থাকা-খাওয়া বাবদ মাসে খরচ হয় সাড়ে পাঁচ হাজার টাকা। সাত হাজার টাকা মাকে পাঠিয়ে দেয়। পকেট খরচের জন্য হাতে কিছু অবশিষ্ট থাকে।‘বয়স তো কম হলো না। বিয়ে করবেন না?’‘তা তো করতেই হবে একদিন।’‘বান্ধবী আছে?’‘না।’ লাজুক হেসে বলে উজ্জ্বল, তারপর নিজেই ব্যাখ্যা করে, ‘মেয়েদের টাইম দিতে হয়। কিন্তু আমার টাইম কোথায়?’‘ঈদে বাড়ি যাবেন না?’‘অবশ্যই যাব!’ উজ্জ্বল কথাটা এমন সুরে বলে, যেন প্রতিবাদ জানাচ্ছে। যেন ঈদের ছুটিতে বাড়ি না যাওয়ার কথা সে ভাবতেই পারে না।‘কবে যাবেন?’‘ঈদের দিন সকালে।’‘তাহলে ঈদের জামাত?’‘সেটা তো ভাগ্যে নাই। প্রতি ঈদেই বাড়ি যাই ঈদের দিন সকালবেলা। রোজার ঈদের চাঁদরাতে শোরুম খোলা থাকে ভোর চারটা-পাঁচটা পর্যন্ত। ব্যাগ আগেই গোছায়ে রাখি। শোরুম বন্ধ হলেই মেসে ফিরে হাতমুখ ধুয়ে একটু কিছু খেয়ে ব্যাগ নিয়ে সোজা গাবতলী। ডাইরেক্ট বগুড়ার বাস না পাওয়া গেলে ভাঙা বাসে...যেভাবেই হোক, বাড়ি তো যাওয়াই লাগবে।’‘এত কষ্ট করে যে বাড়ি যান, কেন যান?’‘বাড়িতে মা আছে না? মা আছে বলেই তো সব সময় খালি মনে হয়, কখন বাড়ি যাব! কখন বাড়ি যাব!’মশিউল আলম: সাংবাদিক ও সাহিত্যিক।mashiul.alam@gmail.com ইহাতে মন্তব্য প্রদান বন্ধ রয়েছে
138		পাকিস্তানের পররাষ্ট্র দপ্তর বলেছে, বাংলাদেশে মীর কাসেম আলীর ফাঁসি কার্যকরের ঘটনায় পাকিস্তান ‘গভীরভাবে মনঃক্ষুণ্ন’। নির্যাতন, একাধিক হত্যা এবং অগ্নিসংযোগের অভিযোগে মীর কাসেম ২০১৪ সালে বাংলাদেশের একটি আদালতে দোষী সাব্যস্ত হন। তাঁকে মৃত্যুদণ্ড দেওয়া হয়। তবে পাকিস্তান ওই বিচার-প্রক্রিয়াকে ‘ত্রুটিপূর্ণ’ আখ্যা দিয়েছে। কিন্তু পাকিস্তান কেন বাংলাদেশের বিচারিক প্রক্রিয়ার শুদ্ধতা নিয়ে এতটা চিন্তিত? আর কেনই-বা পাকিস্তান সরকার আরেক দেশের নাগরিকের মৃত্যুদণ্ডে এতটা গুরুত্ব দেয়, যিনি কিনা জঘন্য অপরাধের দায়ে অভিযুক্ত? উত্তরটা হলো বাংলাদেশের প্রসঙ্গ উঠলে পাকিস্তান নিজের অতীতে আটকা পড়ে থাকে। পাকিস্তানি পররাষ্ট্র দপ্তর কেন এ রকম কঠোর বক্তব্য দিয়েছে, তার ব্যাখ্যা কেবল একজন মানুষের জীবন নিয়ে অবাস্তব উদ্বেগের মধ্যে মেলে না। বিশ্বজুড়ে অগণিত মানুষের মৃত্যুদণ্ড হচ্ছে। আর সেগুলো গতানুগতিক বলেই গণ্য হয়। পাকিস্তানের সামরিক ও বেসামরিক প্রতিষ্ঠানগুলো এসবের ভয়াবহতা নিয়ে উচ্চবাচ্য করে না। সত্যিটা হলো, পাকিস্তানের নিজ নাগরিকেরা বিদেশি ভূখণ্ডে নিহত হচ্ছেন। অথচ সে বিষয়ে নীরবতা লক্ষণীয়। সৌদি আরবে কতজন পাকিস্তানির শিরশ্ছেদ হয়েছে, সেই দীর্ঘ তালিকার কথা ভেবে দেখুন। মাদক চোরাচালানের অভিযোগে নামকাওয়াস্তে আদালতে তাঁদের মৃত্যুদণ্ড দেওয়া হয়েছে। বাংলাদেশের বিচারিক প্রক্রিয়ার স্বচ্ছতার প্রশ্নে অ্যামনেস্টি ইন্টারন্যাশনাল এবং অন্যান্য শীর্ষস্থানীয় মানবাধিকার সংগঠন জোরালো উদ্বেগ জানিয়েছে। তারা বাংলাদেশে যুদ্ধাপরাধের বিচার-প্রক্রিয়া নিয়ে প্রশ্ন তুলেছে। এসবের মধ্যে রয়েছে মামলার প্রস্তুতির জন্য আসামিপক্ষের আইনজীবীদের পর্যাপ্ত সময় না দেওয়া এবং সাক্ষীর সংখ্যা ইচ্ছামতো সীমিত রাখার অভিযোগের বিষয়গুলো। তবে পাকিস্তান বাংলাদেশে অস্বচ্ছ বিচারের অভিযোগ করতে পারে না। কারণ, পাকিস্তানের নিজস্ব বিচারব্যবস্থার ভিত আরও বেশি নড়বড়ে। বাংলাদেশের সঙ্গে তুলনা করা যাক। দেশটিতে যুদ্ধাপরাধের বিচার হচ্ছে একটি বেসামরিক আদালতে। কিন্তু পাকিস্তানে যেসব বেসামরিক মানুষ রাষ্ট্রবিরোধী কার্যক্রমের দায়ে অভিযুক্ত, তাঁদের বিচার হচ্ছে রুদ্ধদ্বার সামরিক আদালতে। তাঁদের পছন্দমতো আইনজীবী নিয়োগেরও সুযোগ দেওয়া হয় না। সামরিক আদালতের নথিপত্র দেখার সুযোগও কারও নেই। এটা বিচারিক স্বচ্ছতার আধুনিক ধ্যানধারণার সঙ্গে সম্পূর্ণ অসংগতিপূর্ণ। মীর কাসেমের বিচার এবং মৃত্যুদণ্ড নিয়ে পাকিস্তানের মাথাব্যথার কারণ একটিই। আর সেটা হলো তিনি পাকিস্তানপন্থী মিলিশিয়া বাহিনী আলবদরের সাবেক প্রধান ছিলেন। আলশামস ও রাজাকার বাহিনীর সঙ্গে আলবদরও পাকিস্তানি সেনাবাহিনীর সঙ্গে ঘনিষ্ঠভাবে কাজ করেছিল। তারা ১৯৭১ সালের বিদ্রোহ দমনের জন্য অহেতুক বর্বর চেষ্টা চালায়। ওই ঘটনায় পাকিস্তানের ঐক্যে ভাঙন ধরে এবং পূর্ব পাকিস্তান নামের ভূখণ্ডটি স্বাধীন বাংলাদেশে রূপ নেয়। মীর কাসেম একা নন। যুদ্ধাপরাধের দায়ে ২০১৩ সালের ডিসেম্বর থেকে এ পর্যন্ত বাংলাদেশে পাঁচজন সুপরিচিত ইসলামি নেতার ফাঁসি কার্যকর হয়েছে। ১৯৭১ সালে ওই মিলিশিয়া নেতাদের কার্যকলাপ যা-ই হোক না কেন, পাকিস্তানের কর্তৃপক্ষ তাঁদের পাশে দাঁড়ানোর প্রয়োজন অনুভব করে। কারণ, দ্বিজাতি তত্ত্বে দেশটি আদর্শিকভাবে অটল রয়েছে। আমি যেমনটা স্কুলে শিখেছি, পাকিস্তান সৃষ্টির জন্য দ্বিজাতি তত্ত্ব গুরুত্বপূর্ণ ছিল। এ তত্ত্বের দুটি গুরুত্বপূর্ণ ভিত্তির প্রতি নজর দেওয়া যাক। প্রথমত, মুসলিম ও হিন্দুরা মৌলিকভাবে ভিন্ন এবং অবশ্যই হিন্দুদের পাকিস্তান ছেড়ে চলে যেতে হবে। কারণ, এটা মুসলিমদের দেশ। দ্বিতীয়ত, বিশ্বের মুসলিমরা একক জাতি (উম্মাহ)। স্থানীয় গোষ্ঠী, ভাষা ও সংস্কৃতিগত ব্যবধানের বাধা অতিক্রমের শক্তি এর আছে। প্রথম বিষয়টি নিয়ে বিতর্ক বা নতুন করে মূল্যায়নের প্রয়োজন এখন নেই। কারণ, পাকিস্তান ও ভারত পৃথক দুটি রাষ্ট্র হিসেবে নিজ নিজ পথ বেছে নিয়েছে। পাকিস্তানের হিন্দু জনসংখ্যা কমতে কমতে ১ বা ২ শতাংশে নেমে এসেছে এবং আরও কমছে। একটি ক্ষুদ্র, নিপীড়িত এবং আতঙ্কিত সংখ্যালঘু জনগোষ্ঠী হিসেবে জনজীবনে তাদের কোনো ভূমিকা নেই। দ্বিতীয় বিষয়টি অবশ্যই ১৯৭১ সালের ঘটনাবলির আলোকে বিবেচনা করতে হবে। পাকিস্তানের সরকার এবং জিহাদি সংগঠনগুলোর (টিটিপি, আল-কায়েদা এবং ইসলামিক স্টেটের মধ্যে রক্তাক্ত সংঘাত চলছে। এ ছাড়া দুই মুসলিম প্রতিবেশী আফগানিস্তান ও ইরানের সঙ্গে পাকিস্তানের সম্পর্ক ভালো নয়। এতে এটা স্পষ্ট যে ইসলামি সংহতি এ ক্ষেত্রে যথেষ্ট কার্যকর নয়। মধ্যপ্রাচ্যজুড়ে চলছে ভ্রাতৃঘাতী লড়াই। ইরানিরা মুসলিমই নয় বলে সৌদি আরবের প্রধান মুফতি সম্প্রতি ঘোষণা দিয়েছেন। অন্যদিকে দৃঢ় হচ্ছে সৌদি-ইসরায়েলি মৈত্রী। এসব বিষয় যেন ইঙ্গিত দিচ্ছে, উম্মাহ একটি সংশয়পূর্ণ ধারণা।তারপরও বলতে হয়, ১৯৭১ সালে দ্বিজাতি তত্ত্ব অকার্যকর হওয়ার পরও পাকিস্তান যে নিজেকে দ্রুত নবায়ন করতে পেরেছিল তা তার কৃতিত্ব। আর এটি করার সময় পাকিস্তান বিস্ময়ের সঙ্গে লক্ষ করে, যেসব আদর্শের ভিত্তিতে তার সৃষ্টি হয়েছিল, সেগুলোর মুখাপেক্ষী না হয়েও সে কেবল টিকে থাকা নয়; এগিয়ে যেতেও সক্ষম।আজকের পাকিস্তানও বিশ্ব মুসলিম ঐক্যের পক্ষে গলাবাজি চালিয়ে যাচ্ছে। কিন্তু কার্যত বাস্তবতা এবং জাতি গঠনের অগ্রাধিকারই ক্রমে বেশি করে এর চরিত্রকে প্রভাবিত করছে। উদাহরণস্বরূপ বলা যায়, চীন-পাকিস্তান অর্থনৈতিক করিডর নিয়ে পাকিস্তানের ক্ষমতাসীন মহল খুব উৎসাহিত। অথচ চীন একটি কমিউনিস্ট রাষ্ট্র এবং সেখানে মুসলিম জীবনাচার সুস্পষ্টভাবেই এড়িয়ে চলা হয়।দ্বিজাতি তত্ত্বকে পেছনে ফেলে সামনে এগিয়ে যাওয়ার এখনই সময়। এটা অস্বীকার করার উপায় নেই যে দ্বিজাতি তত্ত্বই পাকিস্তান সৃষ্টি করেছে। তবে এই তত্ত্ব বর্তমানে পরিহার করা হলে কোনো ক্ষতি নেই। টিকে থাকার জন্য জাতিরাষ্ট্রের কোনো তত্ত্বের প্রয়োজন পড়ে না। উদাহরণ হিসেবে আর্জেন্টিনা এবং নেদারল্যান্ডসের কথা তোলা যায়। সেখানে কোনো জাতীয় ভাবাদর্শ নেই, কিন্তু দেশ দুটি তাদের মতো করে স্থিতি ও উন্নতি অর্জন করছে।পাকিস্তানকে বুঝতে হবে, পূর্ব পাকিস্তান ও পশ্চিম পাকিস্তানের মধ্যকার ভাষাগত, জাতিগত এবং সাংস্কৃতিক বৈপরীত্যের জন্য ভারত দায়ী ছিল না। এক মায়ের গর্ভে জন্ম নেওয়া দুটি ভিন্ন বৈশিষ্ট্যের সন্তানের মতো আমাদেরও ভিন্নতা ছিল। দীর্ঘ সময় পর্যন্ত একত্রে থাকার সুযোগ আমাদের আসলেই ছিল না। এর পাশাপাশি ভুল শাসনের কারণে ওই সম্পর্ক আরও দ্রুত ভেঙে পড়ে। জুলফিকার আলী ভুট্টোর মন্তব্য ইধার হাম, উধার তুম (আমরা এ প্রান্তে, তোমরা ওই প্রান্তে) অঞ্চল দুটির বিভক্তির ইঙ্গিত করেছিল।জন্মের সময়ের খুঁটিনাটি বিষয় নিয়ে আটকে থাকা বাংলাদেশের ভবিষ্যতের জন্য মঙ্গলজনক হবে না। যুদ্ধাপরাধীদের ফাঁসিতে ঝুলিয়ে তৃপ্তি পাওয়া যেতে পারে, কিন্তু এর দ্বারা শান্তি, স্থিতি ও গণতন্ত্র প্রতিষ্ঠা করা যাবে না। বরং অতীতের বেদনাময় ওই অধ্যায়কে বন্ধ করে সামনে এগিয়ে যাওয়ার এখনই সময়। এ ক্ষেত্রে পাকিস্তানের দায়িত্ব বাংলাদেশের তুলনায় বেশি। পাকিস্তানের উচিত শিক্ষাপ্রতিষ্ঠানগুলোতে ভুল ইতিহাস পড়ানো বন্ধ করা। শিক্ষাপ্রতিষ্ঠানগুলোতে পড়ানো ইতিহাসে পূর্বের বাঙালিদের ওপর পশ্চিম পাকিস্তানের নৃশংসতার ঘটনা এড়িয়ে যাওয়া হয়েছে। বরং সেখানে যুদ্ধাপরাধের ঘটনাকে সমর্থন করা হয়েছে এবং ১৯৭১-এর ঘটনাকে অস্বীকার করা হয়েছে। পাকিস্তানের উচিত বাংলাদেশের সঙ্গে সম্পর্ক স্বাভাবিক করা। এ ক্ষেত্রে সত্য এবং মীমাংসাই কাম্য।পারভেজ হুদভয়: পদার্থবিদ্যা ও গণিত বিষয়ের অধ্যাপক।ইহাতে মন্তব্য প্রদান বন্ধ রয়েছে
139		তুরস্কের সাম্প্রতিক ব্যর্থ সামরিক অভ্যুত্থানের কারণে দেশটিতে অস্থিতিশীলতা সৃষ্টি হয়েছে। সরকার একধরনের মানসিক বৈকল্যে ভুগছে। চলছে ব্যাপক ধরপাকড়। সাংবাদিকেরাও রেহাই পাচ্ছেন না। কিন্তু সৌভাগ্যের ব্যাপার হলো, তুরস্কের ইনসারলিক বিমানঘাঁটিতে যুক্তরাষ্ট্রের যে পারমাণবিক অস্ত্র রয়েছে, সেগুলো বিদ্রোহীদের হাতে পড়েনি। যদিও এই ঘাঁটি থেকেই অভ্যুত্থানের সময় বিদ্রোহীরা বিমান উড়িয়েছিল। কিন্তু এর পরের বার কী হবে?তবে পৃথিবীর নয়টি পারমাণবিক শক্তি দাবি করে, এতে তেমন উদ্বিগ্ন হওয়ার কিছু নেই। তাদের যুক্তি হচ্ছে, ভৌতিক সুরক্ষার সঙ্গে ইলেকট্রনিক সুরক্ষা থাকায় এসব অস্ত্র নিরাপদ থাকবে। এমনকি এসব যে দেশে রয়েছে, সে দেশে যদি সহিংসতাও শুরু হয়। কিন্তু সানদিয়া ন্যাশনাল ল্যাবরেটরিসের সাবেক জ্যেষ্ঠ প্রকৌশলী রবার্ট পিউরিফয় এর সঙ্গে দ্বিমত পোষণ করেছেন। সম্প্রতি তিনি লস অ্যাঞ্জেলেস টাইমকে বলেছেন, ‘এই সুরক্ষা–ব্যবস্থার কারণে সন্ত্রাসীদের পারমাণবিক অস্ত্র ব্যবহার করতে একটু দেরি হতে পারে এই যা, যে ব্যবস্থা একসময় তিনি নিজেই বানিয়েছিলেন।’তাঁর বক্তব্যের কারণে অনিরাপদ অঞ্চলে পারমাণবিক অস্ত্রের নিরাপত্তা নিয়ে শঙ্কা সৃষ্টি হয়েছে। যেমন পাকিস্তানে জিহাদি সন্ত্রাস ও বিচ্ছিন্নতাবাদী আন্দোলনে দেশটি এমনিতেই জেরবার, অথচ তাদের পারমাণবিক অস্ত্রের সংখ্যা বিশ্বে সবচেয়ে দ্রুতগতিতে বাড়ছে। এমনকি দেশটির যে সামরিক স্থাপনায় পারমাণবিক অস্ত্র রয়েছে, সেখানে ইতিমধ্যে হামলাও হয়েছে। তারা সম্প্রতি চলমান ‘যুদ্ধক্ষেত্রের জন্য বহনযোগ্য পারমাণবিক অস্ত্র’ বানিয়েছে, যেগুলো চুরি করা সহজ। এতে ভীতি আরও বেড়েছে।উত্তর কোরিয়ার সরকার কখন কী করে বসে, তার নিশ্চয়তা নেই। ফলে তাদের পারমাণবিক অস্ত্রও উদ্বেগের কারণ। দেশটির প্রেসিডেন্ট কিম জং উন সেনাবাহিনীকে ভয় পান; ইতিমধ্যে তিনি বেশ কয়েকজন জ্যেষ্ঠ সামরিক কর্মকর্তাকে সেনাবাহিনী থেকে অব্যাহতি দিয়েছেন। এতে অনেকেই তাঁর বিরোধী হয়ে উঠেছেন। তাঁদের মধ্যে কেউ যেকোনো দিন গৃহবিবাদ শুরু করে দিতে পারেন। এর সঙ্গে যদি পারমাণবিক অস্ত্র যোগ হয়, তাহলে ব্যাপারটা খুবই বিপজ্জনক হয়ে উঠতে পারে। পারমাণবিক অস্ত্রধর অন্য দেশগুলোকে স্থিতিশীল মনে হলেও চীন ও রাশিয়ার মতো কর্তৃত্বপরায়ণ দেশগুলো অভ্যন্তরীণ ঝুঁকির মুখে পড়তে পারে, যদি তাদের রাজনৈতিক একতা বিনষ্ট হয়।তবে এসব গোলযোগে নিরাপত্তা বিঘ্নিত হয়নি, এমন নজিরও আছে। ১৯৬১ সালে ফ্রান্স অধিকৃত আলজেরিয়ায় জেনারেলরা বিদ্রোহ করে সাহারা মরুভূমিতে পরীক্ষামূলক পারমাণবিক যন্ত্রকে ঝুঁকির মুখে ফেলে দিলেও শেষমেশ বিপজ্জনক কিছু ঘটেনি। ওদিকে চীনের সাংস্কৃতিক বিপ্লবের সময় রেভল্যুশনারি গার্ড বেশ কার্যকরভাবেই পারমাণবিক অস্ত্রের সুরক্ষা দিতে পেরেছিল। আবার মিখাইল গর্বাচভের বিরুদ্ধে অভ্যুত্থানের চেষ্টা এবং সোভিয়েত ইউনিয়নের পতনের সময়ও দেশটি পারমাণবিক অস্ত্রের নিয়ন্ত্রণ হারায়নি।কিন্তু এই পরিপ্রেক্ষিতে যদি কেউ ভাবে, পারমাণবিক অস্ত্র নিরাপদ থাকবে, তাহলে ব্যাপারটা একটু বেশি হয়ে যাবে, বিশেষ করে পাকিস্তান ও উত্তর কোরিয়ার মতো অস্থিতিশীল রাষ্ট্রে। কথা হচ্ছে, পারমাণবিক অস্ত্র যদি বিদ্রোহী বা সন্ত্রাসী গোষ্ঠী এবং মরিয়া ও ব্যর্থ সরকারের হাতে থাকে, তাহলেও দুর্ঘটনার ঝুঁকি থাকে। আর সেসব ক্ষেত্রে আন্তর্জাতিক সম্প্রদায়ের এই হুমকি মোকাবিলার তেমন সুযোগ থাকে না। আরেকটি বিকল্প হচ্ছে, হামলা ও দখলদারি। তবে এতে পারমাণবিক ক্ষেত্র চিহ্নিত করার চ্যালেঞ্জ থাকে না। নাৎসিদের পরাজয়ের কারণে মিত্রশক্তি জার্মানির পারমাণবিক কার্যক্রম খুঁজে ধ্বংস করে ফেলতে সক্ষম হয়।তৃতীয় বিকল্পটি হচ্ছে, পারমাণবিক কর্মসূচির রাশ টেনে ধরা। প্রথমত, পারমাণবিক অস্ত্র এক দেশ থেকে অন্য দেশে নেওয়ার পথ নিয়ন্ত্রণ করতে হবে, সংশ্লিষ্ট দেশের কাছের ও দূরের নিরাপত্তা বাড়াতে হবে। যদিও প্রলিফারেশন সিকিউরিটি ইনিশিয়েটিভে পারমাণবিক অস্ত্রের অবৈধ চালান নিষিদ্ধ করা হয়েছে। ইন্টারন্যাশনাল এনার্জি এজেন্সির প্রতিবেদনে জানা যায়, পারমাণবিক উপাদান এখনো চোরাচালান হচ্ছে। মনিটরিং বাড়ানো হলে চোরাচালান কিছুটা কমতে পারে, কিন্তু তা বন্ধ হবে না।এর রাশ টেনে ধরতে হলে পরমাণু অস্ত্রের জিম্মাদারদের বোঝাতে হবে, যাতে তারা জীবনবাজি রেখে হলেও নিশ্চিত করে, সন্ত্রাসী বা বিদ্রোহীদের হাতে পরমাণু অস্ত্র না পড়ে। এর জন্য ওই জিম্মাদার দেশের প্রতিবেশীদের ব্যালাস্টিক ক্ষেপণাস্ত্র প্রতিরক্ষাব্যবস্থা সজাগ রাখতে হবে। কথা হচ্ছে, ভারত, জাপান ও দক্ষিণ কোরিয়া এই ব্যবস্থা আধুনিকীকরণ করলেও কোনো ক্ষেপণাস্ত্র প্রতিরক্ষাই নিখুঁত নয়।সংকটের সময় যখন বাস্তবতা দ্রুত বদলে যায়, তখন পারমাণবিক অস্ত্রের হুমকি মোকাবিলা করা সহজ কাজ নয়। যদিও এসব দেশের সরকারের গোপনীয় আকস্মিক পরিকল্পনা রয়েছে, মধ্যপ্রাচ্যের আন্তর্জাতিক বিপর্যয়ের পরিপ্রেক্ষিতে তার রেকর্ড কিন্তু একপাক্ষিকভাবে ভালো নয়, মিশ্র। আর সাধারণভাবে যদি কেউ ভাবে, সবকিছু পরিকল্পনামাফিক চলবে বা পারমাণবিক কমান্ড অ্যান্ড কন্ট্রোল–ব্যবস্থা ঠিকঠাক কাজ করবে, তাহলে ব্যাপারটা জুয়া খেলার মতো হবে।সময় এসেছে, এখন নতুন চিন্তা করতে হবে, যার নেতৃত্বে থাকবে যুক্তরাষ্ট্র। কারণ, পরমাণু অস্ত্রের বিস্তার রোধে তারাই এখন পর্যন্ত নেতৃত্বের আসনে। তার সঙ্গে চিন্তক প্রতিষ্ঠান, অনুসন্ধানী সাংবাদিক ও পণ্ডিতদের পরামর্শ নেওয়া যেতে পারে। কথা হচ্ছে, আমরা তো এ রকম সুচিন্তিত পরিকল্পনা না করে নিজেদের এমন ধ্বংসের দ্বারপ্রান্তে নিয়ে যেতে পারি না।তুরস্কের শিক্ষা হচ্ছে, ইনসারলিকের পারমাণবিক বোমাগুলো নিরাপদ নয়, অন্যান্য অঞ্চলের কথা আর না-ই বা বললাম। বরং জগতের সবচেয়ে বিপজ্জনক অস্ত্রসম্ভার চোখের পলকেই আমাদের বিরুদ্ধে ব্যবহৃত হতে পারে। এ জন্য আমাদের সবারই হুঁশ ফেরা উচিত।অনুবাদ: প্রতীক বর্ধন, স্বত্ব: প্রজেক্ট সিন্ডিকেট।বেনেট র‍্যামবার্গ: মার্কিন পররাষ্ট্র দপ্তরের ব্যুরো অব পলিটিকো-মিলিটারি অ্যাফেয়ার্সের নীতি বিশ্লেষক।ইহাতে মন্তব্য প্রদান বন্ধ রয়েছে
140		বিশ্বের অন্যতম গরু উৎপাদনকারী দেশ বেলজিয়ামে গিয়েছিলাম এ বছরই। দেশটির অন্যতম বা বিখ্যাত গরুর জাতের নাম হচ্ছে ‘বেলজিয়ান ব্লু’ বা ‘নীল গরু’। নানা নামেই ডাকা হয় এই গরুকে। যেমন ‘হোয়াইট ব্লু’, ‘ব্লু হোয়াইট’, ‘হোয়াইট ব্লু পাইড’সহ আরও নানা নামে। গরুটির নাম আসলে গরুর গায়ের রঙের ওপর নির্ভর করে। গরুতে সাদা রঙের আধিক্য বেশি হলে নাম হয় হোয়াইট ব্লু কাউ। নীল রঙের আধিক্য হলে নাম হয় ব্লু ব্ল্যাক।বেলজিয়ান ব্লু গরুর ওজন হয় গড়ে কমপক্ষে ৮০০ কেজি। বাংলাদেশি জাতের গরুগুলোর চেয়ে বেলজিয়ান ব্লুর ওজন গড়ে অন্তত পাঁচ গুণ বেশি। আর বেলজিয়ান ব্লু ষাঁড়ের ওজন হয় গড়ে কমপক্ষে ১ হাজার ১০০ থেকে ১ হাজার ২৫০ কেজি পর্যন্ত।বেলজিয়ামের পশ্চিম ফ্ল্যান্ডার্স প্রদেশের একটি গ্রাম আভোলেগম। এই গ্রামেই দেখতে গিয়েছিলাম বেলজিয়ামের বিখ্যাত গরু বেলজিয়ান ব্লু। গের্থ নামের একজন খামারি অপেক্ষা করছিলেন আমাদের জন্য। স্বাগত জানিয়ে নিয়ে গেলেন খামারের ভেতরে। কিছু দূর এগিয়ে যেতেই দেখলাম গরুর অন্যতম শ্রেষ্ঠ জাত বেলজিয়ান ব্লু বা নীল গরু, যা দেখেই মনে হলো পৃথিবীর সপ্তম আশ্চর্য দেখছি। কী বিশালাকার প্রাণী!বেলজিয়ান ব্লু জাতটি ষাটের দশকে মধ্য বেলজিয়াম ও বেলজিয়ামের ওপরের দিককার অঞ্চলে প্রথম বিকাশ লাভ করে। ডাবল মাসলিং বৈশিষ্ট্যের জন্য দ্রুতই বিখ্যাত হয়ে ওঠে এই জাত। এই বিশাল গরুতে রয়েছে থরে থরে মাংসপেশি। এর পিঠে কুঁজ নেই। একদম সমান। জন্মের তিন বছরের ভেতর এর ওজন বেড়ে দাঁড়ায় ৭৫০ কেজি। খামারের সব বাছুরই সিজারিয়ান। আর একটি প্রাপ্তবয়স্ক মা–গরু মোট ছয়বার সিজারিয়ান প্রক্রিয়ায় যেতে পারে। ভাবতে অবাক লাগে, মাত্র এক দিন বয়সী বাছুরের ওজন হয় ৬৫ কেজি, যা প্রতিদিন পাঁচ লিটার পাউডার দুধ খায়।খামারি গের্থ বলছিলেন, তিন মাস বয়স থেকে বাছুরগুলোকে দুধ খাওয়ানো বন্ধ করে দেওয়া হয় দানাদার খাদ্য। অত্যন্ত মানসম্পন্ন ও পুষ্টিকর খাবার খেয়ে দ্রুত বেড়ে ওঠে এরা। এই মুহূর্তে আমার মনে পড়ছে নেদারল্যান্ডসের ওয়াগেনিংগেন বিশ্ববিদ্যালয়ের গবাদিপশু লালন-পালন ইউনিটের কথা। সেখানে দেখেছি, বাছুর থেকে একটি প্রাপ্তবয়স্ক গরু হিসেবে বেড়ে উঠতে বিভিন্ন পর্যায়ে দুধ থেকে শুরু করে পরবর্তী সময়ে দানাদার ও পুষ্টিকর খাদ্য দেওয়া হয় খামারে। বিশ্ববিদ্যালয়ের অধীনে ‘ডো মার্কে’ নামের এক খামারে এই চিত্র দেখেছি। একই রকম দেখেছি গণচীনের শ্যাংডং প্রদেশের এক খামারে।যে কেউ প্রথমবার গরুটিকে দেখলে চমকে উঠবে। কিন্তু কীভাবে এত বড় হয় এই গরু? খামারের একজন কর্মকর্তার কাছ থেকে জানলাম, এই গরুতে কোনো ধরনের অ্যান্টিবায়োটিক ব্যবহার করা হয় না। বেলজিয়ান ব্লুর স্বাভাবিক বৃদ্ধিই এ রকম। মিয়োস্ট্যাটিন জিনের মিউটেশনের জন্য এ রকম বৃদ্ধি হয়ে থাকে। গবেষণা বলছে, বেলজিয়ান ব্লু জাতটির শরীরে আছে দুই ধরনের মিয়োস্ট্যাটিন জিন, যেটি আরেক আশ্চর্য ঘটনা। ডাবল মাসলিং বৈশিষ্ট্যের এই জাত বিশ্বের যেকোনো মাংসের গরুর থেকে বেশি মাংস দিয়ে থাকে। কি শীত কি গ্রীষ্ম, যেকোনো আবহাওয়ায় খাপ খাওয়াতে পারে জাতটি। যে কারণে এটি এক অনন্য জাত।প্রিয় পাঠক, পবিত্র ঈদুল আজহা আসন্ন। প্রাণিসম্পদ অধিদপ্তরের এক হিসাবে দেখা যায়, এবার দেশে কোরবানির উপযোগী গরু আছে ৪৪ লাখ ২০ হাজার। ছাগল আর ভেড়া আছে ৭০ লাখ ৫০ হাজার। কিন্তু এরপরও প্রতিবেশী দেশ থেকে গরু আসছে। গরুর প্রশ্নে আমাদের পরনির্ভরতা রয়েই গেছে।একটি হিসাব করে দেখা যায়, আমাদের দেশি গরুর গড়ে মাংস হয় ২০০ কেজি বা ৫ মণ। বিশেষ ব্যবস্থায় লালন-পালনের মধ্য দিয়ে দেড় থেকে সর্বোচ্চ সাড়ে আট বা নয় মণের মধ্যে ওঠানামা করে একটি গরু থেকে প্রাপ্ত মাংসের পরিমাণ। ঠিক এর বিপরীতে প্রাকৃতিকভাবেই বেলজিয়ান ব্লু জাতটির মাংস আসে গড়ে ৮০০ কেজি বা ২০ মণ থেকে ২৫ মণ পর্যন্ত। এই পরিমাণ মাংস পৃথিবীর আর কোনো গরু থেকে আসে না। যে কারণে সংখ্যা যা-ই হোক, মাংসের চাহিদার প্রশ্নে আমাদের দেশে উৎপাদিত গরু কোনোভাবেই যথেষ্ট নয়। এ ক্ষেত্রে বেলজিয়ান ব্লু জাতটিকে যদি দেশে এনে প্রয়োজনীয় গবেষণা সম্পন্ন করে তা খামার পর্যায়ে পৌঁছে দেওয়া যায়, তাহলে সহজেই পূরণ করা যেতে পারে দেশের মাংসের চাহিদা। ইতিমধ্যে এই জাত ইউরোপ, ব্রাজিল, আমেরিকা, কানাডা ও নিউজিল্যান্ডে ব্যাপকভাবে লালন-পালন করা হচ্ছে। মাংসের গুণগত মান ভালো বলে এটির জনপ্রিয়তাও তুঙ্গে।এ প্রসঙ্গে বলে রাখি, দেশে মাংসের উৎপাদন বাড়ানোর জন্য গত ২০০৮-১০ অর্থবছরে প্রাণিসম্পদ অধিদপ্তরের একটি প্রকল্পের আওতায় খামার পর্যায়ে লালন-পালন শুরু হয়েছে বিখ্যাত একটি আমেরিকান জাত ‘ব্রাহমান’-এর। ইতিমধ্যে দেশের ৮০টি উপজেলার খামারে চলছে এই জাতের গরুর লালন-পালন, যার ফলাফল এখন পর্যন্ত যথেষ্ট আশাব্যঞ্জক। প্রাণিসম্পদ অধিদপ্তর খামার পর্যায়ে লালন-পালন করে ‘ব্রাহমান’ ও ‘বেলজিয়ান ব্লু’ এই দুই জাতের ভেতর একটি তুলনামূলক গবেষণা চালাতে পারে। যে গরুর মাংসের মান ও পরিমাণ যথাক্রমে ভালো এবং বেশি হবে, সে গরুটি বাংলাদেশে কৃষক পর্যায়ে ছড়িয়ে দেওয়া যেতে পারে। এর জন্য প্রয়োজন সঠিক গবেষণা, মাঠপর্যায়ের প্রযুক্তি, গভীর উপলব্ধি। এই তিনের সমন্বয়ে গরুর মাংসের চাহিদা দেশেই মেটানোর পাশাপাশি বাংলাদেশ হয়তো মাংস–বিপ্লব দেখতে পারবে অদূর ভবিষ্যতে।শাইখ সিরাজ: গণমাধ্যম ব্যক্তিত্বshykhs@gmail.comইহাতে মন্তব্য প্রদান বন্ধ রয়েছে
141		ভারত ও বাংলাদেশের মৈত্রীর বন্ধন সুদৃঢ় করার লক্ষ্যে ২৩ আগস্ট কলকাতায় যাত্রা শুরু করেছে রেডিও স্টেশন ‘আকাশবাণী মৈত্রী’। ভারতের ‘আকাশবাণী কলকাতা’ রেডিও স্টেশনটির কথা বর্তমান প্রজন্মের অনেকেই জানে না। কিন্তু বাংলাদেশের দু–তিন প্রজন্মের অনেকের কাছে ‘আকাশবাণী কলকাতার’ বহু স্মৃতি জমা হয়ে আছে। বিশেষ করে স্বাধীনতার আগের দুই দশক ও ১৯৭১–এ মুক্তিযুদ্ধের সময়। ‘আকাশবাণী মৈত্রী’ আবার নতুন করে কলকাতা বেতারের স্মৃতি জাগিয়ে দেবে। ভারতীয় কর্তৃপক্ষ বলেছে, এই রেডিও স্টেশন মূলত বাংলাদেশের শ্রোতাদের জন্য। দেশটির রাষ্ট্রপতি প্রণব মুখার্জি কিছুদিন আগে কলকাতায় এই রেডিও স্টেশন উদ্বোধন করেছেন। এই বেতারে প্রতিদিন ১৬ ঘণ্টা করে অনুষ্ঠান প্রচার হচ্ছে। এখন প্রতিদিন মিডিয়াম ও শর্ট ওয়েভে শোনা যাচ্ছে। তবে ভারতীয় কর্তৃপক্ষ ঢাকার কোনো একটি এফএম রেডিওর সঙ্গে চুক্তি করে তা এফএম তরঙ্গে প্রচারেরও চেষ্টা করবে। অনুমান করছি, এফএম তরঙ্গে প্রচারের পর এই রেডিও স্টেশন ব্যাপক শ্রোতা আকর্ষণ করতে পারবে।এ রকম একটি মৈত্রী রেডিও স্টেশনের কথা আমরা চিন্তা করিনি। ভারত কেন প্রয়োজন মনে করেছে তার উত্তর ভারতীয় কর্তৃপক্ষই দিতে পারবে। জানা গেছে, এই রেডিও স্টেশনে ভারত ও বাংলাদেশের শিল্পীদের সংগীত পরিবেশিত হবে। ভারত-বাংলাদেশ ইস্যু নিয়ে নানা আলোচনা হবে। নিয়মিত খবর প্রচারিত হবে ইত্যাদি। এ ধরনের একটি রেডিও স্টেশনের কোনো চাহিদা বাংলাদেশে সৃষ্টি হয়েছে বলেও শুনিনি। এই রেডিও থেকে প্রচারিত খবর, ফিচার, সংবাদ বিশ্লেষণ ইত্যাদি নিয়মিত শোনার আগে কোনো মন্তব্য করা উচিত নয়। এই রেডিও চালু করার পেছনে ভারত সরকারের কী মনোভাব কাজ করেছে তা অনুষ্ঠান নিয়মিত শোনার পরই বোঝা যাবে। এক বা দুই মাস শুনেও তেমন কিছু বোঝা যাবে না।বন্ধু দেশ ভারত যখন বাংলাদেশের শ্রোতাদের জন্য একটি পৃথক রেডিও স্টেশন চালু করেছে, তখন এর পেছনে ভারতীয় কর্তৃপক্ষের শুভ চিন্তাই কাজ করেছে বলে মনে করতে হবে। বাংলাদেশে কারা এই রেডিও শুনবেন, কেন শুনবেন সেই প্রশ্নের উত্তরও নিশ্চয় কর্তৃপক্ষ আগাম সংগ্রহ করেছে। যেকোনো বড় কাজ করার আগে মার্কেট ফিজিবিলিটি স্টাডি করার একটা শর্ত থাকে। ভারত সরকার নিশ্চয় তা করেছে। তবে এই রেডিও স্টেশন ভারত সরকার পরিচালনা করবে বলে এর থেকে মুনাফা করার কোনো প্রশ্ন উঠছে না।এই রেডিও স্টেশন উদ্বোধন করে রাষ্ট্রপতি প্রণব মুখার্জি বলেছেন, আকাশবাণী মৈত্রীর সূচনার মধ্য দিয়ে ভারত ও বাংলাদেশের মৈত্রীর বন্ধন আরও সুদৃঢ় হবে। আমরাও এ ব্যাপারে সহমত প্রকাশ করি এবং আমরা আশাবাদীও। তবে গণযোগাযোগের মাধ্যমে বাংলাদেশ ও ভারতের বন্ধুত্ব আরও সুদৃঢ় হতো বাংলাদেশের টিভি চ্যানেলগুলো যদি পশ্চিমবঙ্গ, আসাম ও ত্রিপুরায় সম্প্রচারের ব্যবস্থা করা যেত। বহু বছর ধরে বাংলাদেশের মানুষ এই দাবি জানিয়ে আসছে। কিন্তু ভারতের কেব্‌ল টিভি সংযোগ ব্যবসায়ীদের অন্যায্য দাবি ও নানা অসহযোগিতার ফলে বাংলাদেশের কোনো টিভি চ্যানেলই ভারতে প্রচারিত হয় না। এ ব্যাপারে বাংলাদেশ সরকার, বিশেষ করে তথ্যমন্ত্রী ও কলকাতার উপহাইকমিশন বিভিন্নভাবে চেষ্টা করেও ব্যর্থ হয়েছে। ভারতের কেব্‌ল ব্যবসায়ীরা এতই অনড়। শুনেছি, বাংলাদেশের টিভি সম্প্রচারের ব্যাপারে পশ্চিমবঙ্গ সরকার বা কোনো রাজ্য সরকারের নীতি বাধা নয়। বাধা হচ্ছে ব্যবসায়ীদের অন্যায্য শর্ত।বাংলাদেশ-ভারতের বন্ধুত্ব সুদৃঢ় করার জন্য অনেক কাজ করা যেতে পারে। অনেক কাজ হচ্ছেও। উভয় দেশে উভয় দেশের টিভি চ্যানেল দেখার অবারিত সুযোগ সৃষ্টি করা তেমন একটি কাজ। উভয় দেশের অন্তত ২৫টি টিভি চ্যানেলের দৈনিক ২৫ ভাগ অনুষ্ঠান থেকে দুই দেশের দর্শক-শ্রোতারা অনেক তথ্য, জ্ঞান ও বিনোদন পেতে পারেন, যা দুই দেশের জনগণের মনন সমৃদ্ধ করবে। দুই দেশের মানুষের ভুল ধারণার অবসান করবে। তাঁরা নতুন করে অনেক কিছু জানবেন ও বুঝবেন। অনেক কিছুর সঙ্গে পরিচিত হবেন, যা অন্য কোনোভাবে সম্ভব হতো না। টিভি একটি অত্যন্ত শক্তিশালী ও প্রভাবশালী গণমাধ্যম। এই সত্য অস্বীকার করার উপায় নেই।বন্ধুত্বের কারণেই বাংলাদেশে ভারতীয় শতাধিক টিভি চ্যানেল প্রচারিত হয়। যে ভাষা বাংলাদেশের অনেক দর্শক বুঝতে পারেন না, সেই ভাষার টিভি চ্যানেলও অবাধে প্রচারিত হচ্ছে। ভারতের প্রতি বাংলাদেশের সরকার, কেব্‌ল ব্যবসায়ী ও জনগণ এতই বন্ধুভাবাপন্ন। কিন্তু এটা তো একতরফা। ভারত তার বিনিময়ে বাংলাদেশের টিভি চ্যানেলগুলো প্রচার করছে না। করার পথে যেসব বাধা তৈরি করা হয়েছে, সেই সব বাধা সরানোও হচ্ছে না। মূল কাজটি না করে ভারত সরকার ‘আকাশবাণী মৈত্রী’ নামের একটি পৃথক রেডিও স্টেশন বাংলাদেশের জন্য তৈরি করেছে!আমরা আশা করব, ভারত সরকার, পশ্চিমবঙ্গ রাজ্য সরকার, ভারতের ব্যবসায়ী ফোরাম, মিডিয়া, নাগরিক সমাজ সবাই মিলে বাংলাদেশের টিভি চ্যানেল ভারতে (অন্তত বাংলাভাষী রাজ্যে) অবাধে প্রচারের ব্যবস্থা করার জন্য পদক্ষেপ নেবে। এ ব্যাপারে যেসব বাধা রয়েছে, আলাপ–আলোচনার মাধ্যমে তা দূর করার চেষ্টা করবে।একই পণ্যের জন্য দুই দেশের দুই নীতি হতে পারে না। একই ইস্যুতে দুরকম নীতি বজায় রেখে দুই দেশের বন্ধুত্ব সুদৃঢ় করা কঠিন হবে।চলচ্চিত্র আমদানি, রপ্তানি, যৌথ প্রযোজনা ইত্যাদি নিয়েও বাংলাদেশ ও ভারতের মধ্যে সুষ্ঠু নীতি প্রণয়ন করা এখনো সম্ভব হয়নি। এটা খুবই দুর্ভাগ্যজনক। বাংলাদেশ ও ভারতের মধ্যে কোনো নীতিমালা তৈরি করার সময় দুই দেশের অর্থনৈতিক বাস্তবতা ও সক্ষমতা বিবেচনায় রাখতে হবে। ‘দুই দেশ’ বলা হলেও দুই দেশের বাস্তব পরিস্থিতি সব ক্ষেত্রে এক রকম নয়। আমেরিকা ও ভুটানের মধ্যে কোনো চুক্তি হলে তাতে ‘দুই দেশ’ একই মানদণ্ডে বিবেচিত হয় কি? যদিও দুটিই স্বাধীন দেশ। বাংলাদেশ ও ভারতের ক্ষেত্রেও কোনো কোনো ইস্যুতে দুই দেশের বাস্তবতা বিবেচনায় রাখতে হবে। নানা গোষ্ঠীর স্বার্থে আমরা চলচ্চিত্র আমদানি, রপ্তানি ও যৌথ প্রযোজনার ব্যাপারে কোনো বাস্তবসম্মত চুক্তি স্বাক্ষর করতে পারিনি। এ জন্য চলচ্চিত্র জগতে ক্ষোভ সৃষ্টি হয়েছে। এটা তথ্য মন্ত্রণালয়ের বড় ব্যর্থতা। আওয়ামী লীগ সরকারের আমলেও যদি বাংলাদেশ ও ভারতের মধ্যে চলচ্চিত্র নিয়ে সুষ্ঠু ও বাস্তবসম্মত চুক্তি না হয়, তাহলে কোন সরকারের আমলে তা হবে? চলচ্চিত্র একটি বড় বিনোদন মাধ্যম।বাংলাদেশেও এখন বছরে দু–তিনটি ভালো ছবি তৈরি হচ্ছে। তা আমরা ভারতের প্রেক্ষাগৃহে দেখাতে পারছি না। আমাদের ভালো সিনেমাগুলো ভারতসহ বিশ্বের নানা দেশের চলচ্চিত্র উৎসব আলোকিত করছে। কিন্তু কলকাতা বা আগরতলায় সাধারণ দর্শকের কাছে পৌঁছাতে পারছে না।এ ব্যাপারে আমাদের সরকারের তরফে তেমন চিন্তাভাবনা আছে বলে মনে হয় না। বাংলাদেশ ও ভারতের মধ্যে বন্ধুত্ব সুদৃঢ় করতে হলে শুধু বক্তৃতা দিলে কাজ হবে না। কিছু বাস্তব কাজও করতে হবে। ভারত কিন্তু তাদের দেশের স্বার্থে খুব সক্রিয়। তাদের দেশের টিভি চ্যানেলকে বাংলাদেশের ঘরে ঘরে পৌঁছে দিয়েছে। বাংলাদেশের কেব্‌ল ব্যবসায়ীরা ভারত-অন্তঃপ্রাণ। তাঁরা এ ব্যাপারে শর্ত দেননি বা বাধাও সৃষ্টি করেননি। ভারতের সিনেমাও এখন ক্রমে ক্রমে বাংলাদেশে মুক্তি লাভ করছে। টিভি চ্যানেলের বদৌলতে তাদের সিনেমা বহু আগেই বাংলাদেশে ব্যাপক জনপ্রিয়তা পেয়েছে। টিভি চ্যানেলের সুবাদে হিন্দি ভাষাও আয়ত্ত করেছে বাংলাদেশের একশ্রেণির টিভি–দর্শক। আর অতি সম্প্রতি শুধু বাংলাদেশের শ্রোতাদের জন্য ভারত একটি রেডিও স্টেশনও চালু করেছে। নিজের দেশের জন্য ভারতের এসব নীতি ও বিভিন্ন পদক্ষেপ দেখেও বাংলাদেশ সরকারের বোধোদয় হচ্ছে না। বাংলাদেশের মন্ত্রী ও নেতারা দুই দেশের মৈত্রীর জন্য শুধু বক্তৃতা করে বেড়াচ্ছেন। আর কাজ করে যাচ্ছে ভারত সরকার।আমাদের বোধোদয় হবে কবে?মুহাম্মদ জাহাঙ্গীর: মিডিয়া ও উন্নয়নকর্মী।ইহাতে মন্তব্য প্রদান বন্ধ রয়েছে
142		একটি দৈনিক পত্রিকার পক্ষে অর্ধশতাব্দী ধরে তার প্রকাশনা অব্যাহত রাখা নিঃসন্দেহে কঠিন কাজ। বাংলাদেশের সংবাদপত্রের ইতিহাসে এ এক বিরল ঘটনাও বটে। তার ওপর পত্রিকাটি যদি রাজধানী ঢাকার বাইরের কোনো অঞ্চল থেকে প্রকাশিত হয়, তাহলে তার চলার পথ কতটা দুর্গম সহজেই অনুমেয়। এই কঠিন কাজটি ৫৬ বছর ধরে সম্পাদন করে গৌরবের অংশীদার হয়েছেন চট্টগ্রাম থেকে প্রকাশিত দৈনিক আজাদীর উদ্যোক্তা ও এর সংবাদকর্মীরা। এই দীর্ঘদিন ধরে শুধু প্রকাশনা অব্যাহত রাখা নয়, পাঠকের আস্থা ও সমর্থন পেয়েও ধন্য হয়েছে দৈনিক আজাদী।আজাদী সম্পর্কে সবচেয়ে বড় সমালোচনা—এটি আঞ্চলিকতা দোষে দুষ্ট। কিন্তু আমাদের ধারণা, এই সংবাদপত্রটির যেখানে সীমাবদ্ধতা, সেখানেই তার সাফল্য। আজাদীর নীতিনির্ধারকেরা কখনো এটিকে জাতীয় দৈনিকের চরিত্র দেওয়ার চেষ্টা করেননি, বরং একটি অঞ্চলের মানুষের অভাব-অভিযোগ, সুখ-দুঃখ, ক্ষোভ ও বঞ্চনার কথা তুলে ধরে এর প্রতিকারের জন্য সোচ্চার হয়েছেন। এ অঞ্চলের ইতিহাস, ঐতিহ্য, শিল্প-সংস্কৃতি তুলে ধরার পাশাপাশি স্থানীয় ছোটখাটো সভা-সেমিনার, অনুষ্ঠানাদির সংবাদও এতে ছাপা হয়। এর ফলে এ অঞ্চলের মানুষ এটিকে নিজেদের কাগজ হিসেবে গ্রহণ করেছে। আঙ্গিক বা মুদ্রণ পরিপাট্য হয়তো প্রকাশনাশিল্পের সাম্প্রতিক উৎকর্ষের তুলনায় কিছুটা পিছিয়ে, অবশ্য আঙ্গিকের বড় ধরনের পরিবর্তন এর অভ্যস্ত পাঠকের কাছে গৃহীত হবে কি না, সেটাও ভেবে দেখার বিষয়। এর সংবাদ-সম্পাদনার মান নিয়েও প্রশ্ন তোলা যায়, কিংবা প্রকাশিত ফিচারগুলোও অনেক সময় সুসম্পাদিত মনে হয় না, কিন্তু আপনজনের দোষ-ত্রুটি যেমন চোখে পড়ে না, তেমনি আজাদীর পাঠকও যেন এসব ত্রুটি ও সীমাবদ্ধতাসমেতই গ্রহণ করেছেন এই পত্রিকাটিকে।আজাদী অনেক সময় চট্টগ্রামের আঞ্চলিক ভাষাতেও সংবাদের শিরোনাম করেছে। মনে পড়ে, চট্টগ্রামের মানুষ ড. ইউনূস যেদিন নোবেল পুরস্কারে সম্মানিত হয়েছিলেন, তার পরদিন আজাদী প্রধান শিরোনাম করেছিল, ‘আঁরার ইউনূস নোবেল পাইয়ে।’ ঘূর্ণিঝড় রোয়ানু যেদিন চট্টগ্রামে আঘাত হেনেছিল তার আগের দিন আজাদীর সংবাদ শিরোনাম ছিল ‘রোয়ানু আইয়ের’। এভাবে চট্টগ্রামের গৌরবের সঙ্গে যেমন এ অঞ্চলের মানুষকে সম্পৃক্ত করেছে আজাদী, আবার শঙ্কা ও দুর্দিনের সময় আপনজনের মতো তাদের সতর্ক করার দায়িত্ব নিয়েছে।১৯৬০ সালের ৫ সেপ্টেম্বর আত্মপ্রকাশ করেছিল আজাদী। এটি চট্টগ্রামের প্রথম দৈনিক নয়, এ অঞ্চলে দৈনিক সংবাদপত্র প্রকাশের ইতিহাস দীর্ঘকালের। কিন্তু এসব পত্রিকার কোনোটিই দীর্ঘজীবী হয়নি। এমনকি ‘দৈনিকে’র তকমা থাকলেও এ পত্রিকাগুলোর প্রকাশনা নিয়মিত ছিল না, কালেভদ্রে প্রকাশিত হতো এবং অনিবার্য নিয়মে একসময় বন্ধ হয়ে যেত।দৈনিক আজাদীর প্রতিষ্ঠাতা প্রকৌশলী আবদুল খালেক মুদ্রণশিল্পের সঙ্গে যুক্ত ছিলেন। চট্টগ্রামের মুদ্রণশিল্পের পথিকৃৎও বলা যায় তাঁকে। তাঁর প্রতিষ্ঠিত ‘কোহিনূর ইলেকট্রিক প্রেস’ থেকে প্রকাশিত হতো বিভিন্ন সংবাদপত্র। এসব স্বল্পজীবী পত্রিকার পরিণতি থেকে শিক্ষা নিয়েছিলেন তিনি। ব্যর্থতার কারণও শনাক্ত করেছিলেন। সেই শিক্ষা ও অভিজ্ঞতাকে কাজে লাগিয়ে প্রকাশ করেছিলেন আজাদী।সে সময় ঢাকা থেকে প্রকাশিত দৈনিক পত্রিকাগুলো চট্টগ্রাম বা অন্যান্য জেলা শহরে পৌঁছাত এক দিন পরে। এ কারণে দিনের সংবাদ দিনে প্রকাশ করে পাঠকের তাৎক্ষণিক চাহিদা পূরণের সুযোগ পেয়েছিল আজাদী। তবে এই কাগজ জনপ্রিয় হয়ে ওঠে ১৯৬০ সালের ৩১ অক্টোবর ঘূর্ণিঝড়ের পর। এই ঘূর্ণিঝড় দেশের দক্ষিণাঞ্চল, বিশেষ করে চট্টগ্রামকে লন্ডভন্ড করে দিয়েছিল। প্রায় এক সপ্তাহ বিদ্যুৎবিচ্ছিন্ন ছিল চট্টগ্রাম। এ সময় ঢাকা থেকে দৈনিক পত্রিকা আসা কয়েক দিন বন্ধ থাকে। সেই দুর্যোগের দিনগুলোতে আজাদীর সাংবাদিক-কর্মচারীরা অক্লান্ত পরিশ্রম করে, এমনকি বিদ্যুতের পরিবর্তে কায়িক শ্রমে মেশিনের চাকা ঘুরিয়ে পত্রিকার প্রকাশনা চালু রাখেন। জেলার ধ্বংসযজ্ঞের মর্মস্পর্শী খবর তখন চট্টগ্রামবাসী পেয়েছিল এই পত্রিকার মাধ্যমে। তখন থেকেই আজাদীর ওপর নির্ভরতা বাড়ে, চট্টগ্রামবাসীর জনপ্রিয় মুখপত্র হয়ে ওঠে এই পত্রিকা।মাত্র দুই বছরের মাথায় প্রতিষ্ঠাতা সম্পাদক আবদুল খালেক মৃত্যুবরণ করলে আজাদীর সম্পাদক হিসেবে দায়িত্ব পান তাঁর জামাতা অধ্যাপক মোহাম্মদ খালেদ। পরিচালনা সম্পাদক হন ছেলে এম এ মালেক। মোহাম্মদ খালেদ সূচনালগ্ন থেকেই এই পত্রিকার সঙ্গে জড়িত ছিলেন। তিনি রাজনীতির সঙ্গেও সম্পর্কিত ছিলেন। ১৯৭০-এর নির্বাচনে আওয়ামী লীগের প্রার্থী হয়ে সে সময়কার মুসলিম লীগের প্রবল প্রতাপশালী নেতা ফজলুল কাদের চৌধুরীকে পরাজিত করেছিলেন। মুক্তিযুদ্ধের সংগঠক ছিলেন, বাংলাদেশের সংবিধান প্রণয়ন কমিটির অন্যতম সদস্যও ছিলেন তিনি। মোহাম্মদ খালেদ ২০০৩ সাল পর্যন্ত আমৃত্যু সম্পাদক হিসেবে দায়িত্ব পালন করেছেন। তাঁর মৃত্যুর পর থেকে এম এ মালেক পত্রিকাটির সম্পাদনার দায়িত্ব গ্রহণ করেন। এর আগে তিনি কাগজের স্পোর্টস রিপোর্টিং, আলোকচিত্রী ও ছোটদের পাতা ‘আগামীদের আসর’ পরিচালনাসহ বিভিন্ন দায়িত্ব পালন করেন। এখনো তিনি এই পত্রিকার সম্পাদক এবং তাঁর ছেলে ওয়াহিদ মালেক এর পরিচালনা সম্পাদক।স্বাধিকার আন্দোলন ও মুক্তিযুদ্ধে দৈনিক আজাদী গুরুত্বপূর্ণ ভূমিকা পালন করেছিল। ঐতিহাসিক ছয় দফা আন্দোলনের বিরুদ্ধে তৎকালীন প্রাদেশিক সরকার তাদের প্রচারাভিযানের অংশ হিসেবে এ দেশের সব দৈনিক পত্রিকায় কিছু প্রবন্ধ সরবরাহ করে তা প্রকাশ করতে বাধ্য করে। দৈনিক আজাদী তা প্রকাশ করলেও পরদিন তার জবাবে বলিষ্ঠ বক্তব্য উপস্থাপন করে প্রবন্ধ ছাপে। এ কারণে তখন সরকারি গোয়েন্দা রিপোর্টে আজাদী সম্পর্কে বলা হয়, ‘A Bengali Daily from Chittagong having leaning towards opposition.’১৯৭১ সালে মুক্তিযুদ্ধের শুরুতে দেশ পাকিস্তানি হানাদার বাহিনীর দখলে চলে গেলে আজাদীর প্রকাশনা বন্ধ হয়ে  যায়। নির্বাচিত সংসদ সদস্য ও আজাদী সম্পাদক অধ্যাপক মোহাম্মদ খালেদসহ কয়েকজন সাংবাদিক মুক্তিযুদ্ধে অংশ নিতে দেশত্যাগ করেন।প্রায় তিন মাস প্রকাশনা বন্ধ থাকার পর তৎকালীন মুখ্য প্রতিবেদক ওবায়দুল হক পত্রিকা পুনঃপ্রকাশের উদ্যোগ নেন। ভয়ভীতি ও হুমকির মুখে জীবনের ঝুঁকি নিয়ে কয়েকজন সাংবাদিক তখন এ পত্রিকার প্রকাশনা চালিয়ে যান। এখানে বিশেষভাবে উল্লেখ করা দরকার ১৯৭১ সালের ১৬ ডিসেম্বর পাকিস্তানি হানাদার বাহিনীর আত্মসমর্পণের সংবাদ পরদিন ১৭ ডিসেম্বর প্রকাশিত হয় দৈনিক আজাদীতে। ওই দিন এ দেশে আর কোনো সংবাদপত্র প্রকাশিত হয়নি। সেদিক থেকে বলা যায়, আজাদী স্বাধীন বাংলাদেশের প্রথম দৈনিক সংবাদপত্র।বহু চড়াই-উতরাই পেরিয়ে তখনকার একঝাঁক নিবেদিতপ্রাণ সাংবাদিকের শ্রম-নিষ্ঠা ও ভালোবাসায় আজ দৈনিক আজাদী এ পর্যায়ে এসে পৌঁছেছে। দীর্ঘ পথচলায় পেয়েছে চট্টগ্রামের পাঠকের অকুণ্ঠ ভালোবাসা। আজ আজাদীর সামনে নতুন চ্যালেঞ্জ। বাংলাদেশের সংবাদপত্র ও সাংবাদিকতার ধরন পাল্টেছে। মুদ্রণশিল্পেও ঘটেছে বিপ্লব। রেডিও, টিভি চ্যানেল ও অনলাইন মিডিয়াগুলোর সঙ্গে প্রকৃত প্রতিদ্বন্দ্বিতার মুখোমুখি হয়েছে সংবাদপত্র। এই বাস্তবতার সঙ্গে পাল্লা দিয়ে এগিয়ে যেতে হবে। তবে যত দিন চট্টগ্রামের পাঠকের কাছে এই প্রাচীন দৈনিকটি ‘আঁরার আজাদী’ হিসেবে আদৃত হবে, তত দিন আজাদী বেঁচে থাকবে মাথা উঁচু করে। বিশ্বজিৎ চৌধুরী: কবি, লেখক ও সাংবাদিক। bishwabd@yahoo.comইহাতে মন্তব্য প্রদান বন্ধ রয়েছে
143		সংবাদ: পুলিশ সুপার (এসপি) বাবুল আক্তারকে অব্যাহতি দেওয়া হয়েছে। তাঁর আবেদনের পরিপ্রেক্ষিতে চাকরি থেকে তাঁকে অব্যাহতি দেওয়া হয়েছে। আজ মঙ্গলবার বিকেলে স্বরাষ্ট্র মন্ত্রণালয় থেকে তাঁর অব্যাহতির ওই আদেশ পুলিশ সদর দপ্তরে পাঠানো হয়।মির মো. মোফাজ্জল হোসেনবেচারা হতভাগা! স্ত্রী হারাল, বাচ্চারা এতিম হলো, চাকরিটা গেল; এমনকি স্ত্রীর খুনের বিচারও ঝুলে রইল। সম্ভবত, সত্যটা ঢাকা পড়ে গেল।মনজুর এলাহীস্ত্রী হত্যার আসামি হওয়া থেকে বাঁচতেই তিনি নাকি পদত্যাগপত্রে সই করেছেন। তিনি যদি হত্যাকাণ্ডে জড়িত থাকেন, তবে আইন অনুযায়ী অবশ্যই তাঁকে বিচারের আওতায় আনা উচিত। আর যদি জড়িত থাকার প্রমাণ না মেলে, তবে কেন তাঁকে চাকরি থেকে অব্যাহতি দেওয়া? ফৌজদারি অপরাধ প্রমাণিত হলে এমনিতেই তাঁর চাকরি চলে যাওয়ার কথা।জিল্লুরসত্যকে আগুন-চাপা দেওয়া যায় না, আজ হোক কাল হোক, একদিন প্রকাশ পাবেই। যদিও বাবুল আক্তারের তখন কিছুই করার থাকবে না। সবাই তখন পুলিশের মারপ্যাঁচ বুঝতে পারবে।ইহাতে মন্তব্য প্রদান বন্ধ রয়েছে
144		অনলাইন ডেস্ক। ৫ সেপ্টেম্বর ২০১৬সংবাদ: একাত্তরের মানবতাবিরোধী অপরাধে জামায়াত নেতা মীর কাসেম আলীর মৃত্যুদণ্ড কার্যকর হওয়ায় মর্মাহত হয়েছে তুরস্ক। দেশটির পররাষ্ট্র মন্ত্রণালয়ের ওয়েবসাইটে দেওয়া এক সংবাদ বিজ্ঞপ্তিতে এ কথা বলা হয়েছে। এর আগে মীর কাসেমের মৃত্যুদণ্ড কার্যকর করায় পাকিস্তান গভীরভাবে মর্মাহত হয়েছে বলে বিবৃতি দেয়।আন্দালিবতুরস্ক এই সেদিন বিদ্রোহ দমনের নামে বিনা বিচারে শত মানুষকে খুন করে ফেলল। বিদ্রোহীদের দমাতে মৃত্যুদণ্ড ফিরিয়ে আনতে চাইছে তারা, এত কলঙ্ক নিয়ে অন্য দেশে নাক গলায় কী করে তারা। এদের কি একটু লজ্জাটজ্জাও নেই? নাকি খুনিরাই আরেক খুনিকে সাপোর্ট করবে—এটাই স্বাভাবিক!!রূপমএরা পাকিস্তানের দোসর, নব্য পাকিস্তান। তাই একাত্তরের মানব হত্যায় ঘাতক কাসেম আলীর ফাঁসিতে তাদের মর্মটাও হত হয়েছে। একজন অপরাধীর পক্ষে অনুভূতি প্রকাশ করা অন্যায়, তুর্কিদের এ আচরণের নিন্দা জানাই!ইহাতে মন্তব্য প্রদান বন্ধ রয়েছে
145		শাইখ সিরাজ ভাই আমাদের সামনে আছেন বলে অনেক সময়ই আমরা তাঁর সঠিক মূল্যায়ন করতে পারি না। কিন্তু তাঁর কীর্তি এবং অবদান, তাঁর জীবন, তাঁর প্রচেষ্টা থেকে আমাদের অনেক কিছু শেখার আছে। এক নম্বর হলো সাধনা, ঐকান্তিকতা। শক্তি চট্টোপাধ্যায় লিখেছিলেন, কবির সকলি আছে, একাগ্রতা নেই।আমাদের শাইখ ভাইয়ের একাগ্রতা আছে। সেটা খুব বড় কথা।ডেভিড শেংক নামের একজন লেখক আমেরিকায় একটা বই বের করেছেন—বহু গবেষণা করে। ‘দ্য জিনিয়াস ইন অল অব আস’। তিনি বলছেন, আমাদের প্রত্যেকের মধ্যে আইনস্টাইন, পিকাসো, বেটোফেনের জিন আছে। আমরা সবাই জিনিয়াস। কিন্তু প্রকৃত জিনিয়াসরা একটা বিষয়ে এত মনোযোগ দেন, এত সাধনা করেন, এত একান্ত চেষ্টা করেন যে, তাঁর ওই জিনটা সক্রিয় হয়ে ওঠে।শাইখ সিরাজ ভাই কৃষি নিয়ে একান্তভাবে সাধনা করে গেলেন। ফলে কৃষি সাংবাদিকতায় তিনি হয়ে উঠলেন একজন মহিরুহ।দুই. কৃষিকে আমরা সব সময় ভেবে এসেছি ‘খ্যাত’ জিনিস। আমাদের সংবাদপত্রগুলোতে কত বিভাগ আছে, কিন্তু কৃষি নেই। অথচ বাংলাদেশ কৃষিপ্রধান দেশ। কৃষকের দেশ কৃষির দেশ।শাইখ সিরাজ ভাই বাংলাদেশ টেলিভিশনে ‘মাটি ও মানুষ’ নামের অনুষ্ঠান করতে শুরু করেন। তারপর তাঁরা যখন চ্যানেল আই প্রতিষ্ঠা করলেন, তিনি শুরু করলেন ‘হৃদয়ে মাটি ও মানুষ’। এখনো বিটিভিতে তিনি কৃষি-বিষয়ক অনুষ্ঠান করেন। এর বাইরেও চ্যানেল আইতে কৃষিসংক্রান্ত চিঠিপত্রের জবাবের অনুষ্ঠান, ঈদে কৃষকের ঈদ আনন্দ, বাজেটের আগে কৃষকের বাজেট ভাবনা-জাতীয় অনুষ্ঠান করেন। তিনি চ্যানেল আইয়ের বার্তা বিভাগের প্রধান। চ্যানেল আইয়ের খবরেও কৃষি সংবাদ থাকে। আবার শিক্ষিত তরুণদের মাঠে নিয়ে গিয়ে কৃষিকাজ করতে লাগিয়ে দিয়ে তিনি করলেন রিয়্যালিটি শো। মানে কৃষিও যে একটা ভালো বিষয় হতে পারে, যা একটা বেসরকারি চ্যানেলে প্রচার করা যায়, সেই অনুষ্ঠানটিকে জনপ্রিয় করা যায়, তা তিনি দেখিয়ে দিলেন।  তার ফলটা আমরা পেলাম জাতীয়ভাবে। আজকে বাংলাদেশ খাদ্য উৎপাদনে স্বয়ংসম্পূর্ণ। আজকে বাংলাদেশে মাছ চাষের বিপ্লব ঘটে গেছে। পৃথিবীর সেরা মৎস্য উৎপাদক দেশের একটা আজ বাংলাদেশ। পৃথিবীর সেরা ফল উৎপাদক দেশের একটা বাংলাদেশ। এসবের পেছনে সরকারের অবদান আছে, কৃষকদের অবদান আসল, কিন্তু শাইখ সিরাজকেও এর গৌরবের ভাগ আমাদের দিতে হবে। তা যে কত বড় কথা, আমরা কি তা বুঝি।শাইখ ভাই ক্ষতিকর কীটনাশক ব্যবহার বন্ধ করে প্রাকৃতিক উপায়ে কীটের আক্রমণ থেকে ফসল রক্ষার সবুজ উপায় জনপ্রিয় করার চেষ্টা করেন। দেশে আর দেশের বাইরে যে যেখানে কৃষিতে ভালো করছেন, তা তিনি তাঁর অনুষ্ঠানে দেখান। সেটা বড় কুলই হোক আর খেজুরের চাষই হোক। তেমনি জলবায়ু পরিবর্তনের সঙ্গে খাপ খাইয়ে নিতে উপকূলের কৃষকেরা ভাসমান সবজি চাষ করছে, তিনি তাও দেখান। অর্থাৎ কিনা নতুন ধরনের কৃষিপদ্ধতি, যা আমাদের পরিবেশকে রক্ষা করবে, আবার উৎপাদনও বৃদ্ধি করবে, তা প্রচারে ও প্রসারে শাইখ সিরাজ নিরলসভাবে কাজ করে যাচ্ছেন।দেশে তিনি মাত্র ৩৯ বছর বয়সে পেয়েছেন একুশে পদক। আন্তর্জাতিক পরিমণ্ডলে তাঁর স্বীকৃতি আরও বেশি।  যুক্তরাষ্ট্রের অশোকা ফেলো শাইখ সিরাজ খাদ্য নিরাপত্তা ও দারিদ্র্য বিমোচন বিষয়ে সাংবাদিকতায় অবদান রাখার স্বীকৃতি হিসেবে ২০১৫ সালে পেয়েছেন আন্তর্জাতিক ক্ষেত্রে মর্যাদাপূর্ণ ফিলিপাইনের গুসি শান্তি পুরস্কার। ২০০৯ সালে অর্জন করেছেন জাতিসংঘের খাদ্য ও কৃষি সংস্থার এ এইচ বুর্মা অ্যাওয়ার্ড। তিনি পেয়েছেন ব্রিটেনের বিসিএ গোল্ডেন জুবিলি অনার অ্যাওয়ার্ডস ও ব্রিটিশ বাঙালি সংগঠনের গ্রিন অ্যাওয়ার্ড। ব্রিটিশ হাউস অব কমনস তাঁকে প্রদান করেছে বিশেষ সম্মাননা। এ ছাড়া পেয়েছেন অর্ধশত দেশি-বিদেশি পুরস্কার ও সম্মাননা।আর পেয়েছেন দেশের মানুষের ভালোবাসা। ফেসবুকে তিনি বাংলাদেশে সবচেয়ে জনপ্রিয় ব্যক্তিত্বর একজন। রাস্তাঘাটে তিনি হাঁটতে পারেন না, মানুষ তাকে ছেঁকে ধরে। চ্যানেল আইয়ে কী ভালো লাগে, প্রশ্ন করলে উত্তর আসে—‘হৃদয়ে মাটি ও মানুষ’।  তাঁকে রোজ দেখি, কথা বলি, তাঁর পাশে বসে চা খাই, এ জন্য অনেক সময় তাঁর বড়ত্বটা বুঝতে পারি না।  ভালোভাবে ভেবে দেখলে শাইখ সিরাজ এক নীরব বিপ্লবের নাম।  আজ ৭ সেপ্টেম্বর শাইখ সিরাজের ৬২তম জন্মবার্ষিকী। ১৯৫৪ সালের এই দিনে তিনি চাঁদপুরে জন্মগ্রহণ করেছিলেন।  তাঁকে অনেক অনেক শুভেচ্ছা।ইহাতে মন্তব্য প্রদান বন্ধ রয়েছে
146		বিদায়ের সময়ই মানুষ বুঝতে পারে তার সত্যিকার ভালোবাসা, বলেছিলেন লেবানিজ কবি খলিল জিবরান। তেমনি ধ্বংসের সময়ই কৃতকর্মের দায় সবচেয়ে ভালো করে ধরা পড়ে। কিন্তু সবাই তা দেখতে পায় না। মহাপ্রতাপশালী রোমান সাম্রাজ্যের অধিপতিরা কি তাঁদের পতন আগাম টের পেয়েছিলেন? না, তাঁরা তখন বাঁশি বাজাচ্ছিলেন। ইরানে হালাকু খাঁর আক্রমণের সময় সেখানকার মোল্লারা তর্ক করছিল, ডিমের সরু না মোটা দিকে ভাঙা উচিত? পতনের জন্য দায়ী ব্যক্তিরা শোধরাতে পারলে তো আর পতন ঘটত না। ইতিহাস বলে, অন্যায় আর অপকর্মে নিমজ্জিত ব্যক্তিরা যুক্তিবুদ্ধিই শুধু হারায় না, নিজেদের বিপদ দেখার ক্ষমতাও তাদের লোপ পায়।আজ অসংখ্য আঞ্চলিক যুদ্ধের ঢেউয়ের পেছনে অপেক্ষা করছে আরেকটি মহাযুদ্ধের প্লাবন। আগেকার যুদ্ধ হয়েছে সৈন্যে সৈন্যে, এখন হবে বোমায় বোমায়। পারমাণবিক বোমার চেয়ে বড় অস্ত্র আর কী আছে? সুতরাং, আইএস বা জঙ্গিবাদের ভয় যতই থাক, পৃথিবীতে সভ্যতা ধ্বংসের বড় হুমকি পরমাণু যুদ্ধ। কিন্তু সেটাও যদি এড়ানো যায়, তারপরও আরও বড় বিপদ শক্তি অর্জন করছে। মার্কিন মহাকাশবিজ্ঞান সংস্থা নাসা বিদ্যমান সমাজের ধ্বংস নিয়ে ২০১৪ সালে একটা গবেষণা করেছে। সেই গবেষণার সিদ্ধান্ত এককথাতেই বলে ফেলা যায়। নাসা জানাচ্ছে, পশ্চিমা সভ্যতার ধ্বংস প্রাচীন রোমান সভ্যতার আদলেই ঘটতে পারে (http://www.theatlantic.com/politics/archive/2014/03/heres-how-nasa-thinks-society-will-collapse/441375/)। ব্রিটেনের দ্য ইনডিপেনডেন্ট (http://www.independent.co.uk/environment/climate-change/society-will-collapse-by-2040-due-to-catastrophic-food-shortages-says-study-10336406.html) গত বছরের মাঝামাঝি আরেক দল পশ্চিমা বিজ্ঞানীর বরাতে জানিয়েছে, জলবায়ু পরিবর্তন বিষয়ে কিছু করা না হলে ২০৪০ নাগাদ চরম খাদ্যাভাব দেখা দেবে এবং খাদ্য দাঙ্গায় সভ্যতা ভেঙে পড়বে। হুঁশিয়ারি আসছেই কিন্তু বিশ্বনেতৃত্ব নির্বিকার।তাঁরা পরমাণু যুদ্ধের চেয়ে বড় হুমকি হিসেবে দেখছেন প্রকৃতি ধ্বংস ও ক্রমবর্ধমান অর্থনৈতিক বৈষম্যকে। তাঁদের গবেষণার সারসংক্ষেপ এই কথাটা : অতীতের ধ্বংসমুখী সমাজগুলোতে দুটি গুরুত্বপূর্ণ বৈশিষ্ট্য দেখা গেছে—সহ্যক্ষমতার চেয়ে প্রকৃতির ওপর বেশি বোঝা চাপানো এবং ধনী ও সাধারণ মানুষের ব্যবধান বাড়তে থাকা। মুনাফা ও ভোগ বাড়ানোর দুটি উপায়। একটা হলো প্রকৃতি থেকে আরও আরও বেশি কাঁচামাল যতটা সম্ভব কম খরচে আহরণ করা এবং উৎপাদক (শ্রমিক ও কৃষক) শ্রেণিকে যতটা কমে পারা যায় কাজ করিয়ে নেওয়া। পুঁজিবাদের চালচলন যত বদলাক, প্রযুক্তি যতই উন্নত হোক, মুনাফা বাড়ানোর এই মৌলিক নিয়ম বদলায়নি। তারা যেটা করেছে, পাশ্চাত্যের শ্বেতাঙ্গ জনগোষ্ঠীকে সুবিধায় রেখে অভিবাসী ও কৃষ্ণাঙ্গদের ওপর চাপ বাড়িয়েছে। আবার পাশ্চাত্যের শ্রমজীবী মানুষকে তা–ও যতটা দেওয়া হয়, অনুন্নত দেশগুলোর শ্রমিক-কৃষক ও অস্থায়ী-অনিশ্চিত পেশার মানুষেরা তা–ও পায় না। কাজেকাজেই বিশ্বের ধনাঢ্য ১ শতাংশ মানুষের যা আছে, তা বাকি ৯৯ শতাংশের চেয়েও বেশি। এ জন্যই অকুপাই ওয়ালস্ট্রিট আন্দোলনের স্লোগান ‘উই আর ৯৯ %’ এত জনপ্রিয় হয়েছিল। আয় ও সম্পদ বণ্টনের এই অবিশ্বাস্য বৈষম্য তথাকথিত ‘মুক্তবাজার অর্থনীতির’ ফজিলত। ফরাসি অর্থনীতিবিদ টমাস পিকেটি এই গোমর ফাঁস করেছেন বলেই তাঁর বই ক্যাপিটাল ইন দ্য টোয়েন্টি-ফার্স্ট সেঞ্চুরি আন্তর্জাতিক বেস্ট সেলার হতে পেরেছে।সম্পদ কিছু লোকের হাতে জমা হওয়ার গতিটা দেখুন। অক্সফাম সুইজারল্যান্ডের দাভোসে অবস্থিত ওয়ার্ল্ড ইকোনমিক ফোরামের বৈঠকে উপস্থাপিত একটি গবেষণা প্রতিবেদনে দাবি করেছে, বিশ্বের অর্ধেক জনসংখ্যা, মানে ৩৬০ কোটি মানুষের কাছে যে সম্পদ রয়েছে, তার সমপরিমাণ সম্পদ রয়েছে শীর্ষ ৬২ জন ধনাঢ্য ব্যক্তির কাছে। মাত্র দুই বছর আগে এ সংখ্যা ছিল ৮৫ জন!নাসার গবেষণা বলছে, বৈষম্যমূলক সমাজে ‘পতন ঠেকানো কঠিন...কেননা ধনীর ধন যতই বাড়ে, ততই তারা সীমাহীন ভোগে গা ভাসায়। তা ডেকে আনে সাধারণ মানুষের জীবনে অভাব ও দুর্ভিক্ষ, যা পরিণতিতে ঘটে সমাজের পতন।’ এই মুনাফা ও ভোগের জন্য তাই কেবল গরিবদের আরও গরিব করলেই চলে না, প্রাকৃতিক সম্পদকে আরও নিংড়ানো হয়। প্রকৃতির বিপর্যয় আখেরে অর্থনীতি ও মানুষের জীবনধারণ, দুটোকেই কঠিন করে তোলে। আর ক্রমবর্ধমান বৈষম্য ভেঙে ফেলে সমাজের সংহতি ও মানুষে মানুষে সম্পর্ক। এ দুটি গেলে আর কী থাকে?এমনকি প্রযুক্তির উন্নতি এই ধ্বংস ঠেকাতে পারে না। নাসার গবেষকেরা একটা উদাহরণ দিয়েছেন। কম জ্বালানিতে গাড়ি যদি বেশি দূর চালানো যায়, তখন প্রযুক্তি চেষ্টা করে আরও ভারী ও গতিশীল গাড়ি বানাতে। এতে করে জ্বালানি উৎকর্ষের সুবিধায় যতটা জ্বালানি বাঁচার কথা, বেশি ভারী, বিলাসবহুল ও গতিশীল গাড়ি বাজারে এসে তা খেয়ে ফেলে। মানুষ ও প্রকৃতির এই ভারসাম্য না থাকলে সভ্যতা টেকে না।এবার বাংলাদেশের দিকে তাকাই। চট্টগ্রাম বিশ্ববিদ্যালয়ের অর্থনীতি বিভাগের অধ্যাপক ও জ্যেষ্ঠ অর্থনীতিবিদ মইনুল ইসলাম জানাচ্ছেন, ‘অর্থনৈতিক আয়বৈষম্য বৃদ্ধি বা হ্রাস পরিমাপ করা যায় যে “গিনি সহগ” দ্বারা, তা যদি বাড়তে বাড়তে শূন্য দশমিক ৫-এর কাছাকাছি পৌঁছায় বা অতিক্রম করে, তবে তা অর্থনীতির জন্য মারাত্মক সংকেত। এখন বাংলাদেশে গিনি সহগ এই সীমান্তরেখা প্রায় ছুঁতে চলেছে।’ (২৬ জুলাই, ২০১৬, মানবজমিন) অর্থাৎ বাংলাদেশ উচ্চ আয়বৈষম্যের দেশ হতে চলেছে। অথচ বাংলাদেশের জন্মলগ্নে অর্থাৎ ১৯৭২ সালে তা ছিল মাত্র শূন্য দশমিক ৩২। তার মানে মোট জাতীয় আয় এবং মাথাপিছু মোট জাতীয় আয় বৃদ্ধি পেলেও ক্রমাগত বৃদ্ধি পাচ্ছে ধনবৈষম্য।এবার চারপাশে তাকান। প্রকৃতি তথা নদী, পানি, বাতাস, মাটিসহ আমাদের বেঁচে থাকার পরিবেশের ক্ষতি পরিমাপ করুন। পরিমাপ করুন আমাদের সামাজিক নীতি-নৈতিকতা, স্বাস্থ্য ও নিরাপত্তা এবং মানুষে মানুষে বিশ্বাসের ভাঙনের দিকে। হ্যাঁ, আমরা হয়তো কালকেই ভেঙে পড়ছি না, কিন্তু এখন পর্যন্ত আমাদের যাত্রা সেদিকেই।ইহাতে মন্তব্য প্রদান বন্ধ রয়েছে
147		নিজস্ব প্রতিবেদক। ৪ সেপ্টেম্বর ২০১৬সংবাদ: একাত্তরে মানবতাবিরোধী অপরাধের দায়ে মীর কাসেম আলীর মৃত্যুদণ্ড কার্যকর করা হয়েছে। শনিবার দিবাগত রাত ১০টা ৩৫ মিনিটে জামায়াতের শীর্ষস্থানীয় এই নেতার মৃত্যুদণ্ড গাজীপুরের কাশিমপুর কারাগারে কার্যকর করা হয় বলে জানিয়েছেন পুলিশের মহাপরিদর্শক (আইজিপি) এ কে এম শহীদুল হক।মির মো. মোফাজ্জল হোসেনকোটি কোটি বিভ্রান্ত মানুষের মাত্র কয়েকজনকে ফাঁসি দিলেই মূল সমস্যার সমাধান হবে না, বরং এদের অর্থনৈতিক মেরুদণ্ড এখনই ভেঙে খান খান করে দিতে হবে। তবেই আসবে প্রকৃত জয়।রূপমযুদ্ধাপরাধী কাসেম আলীর ফাঁসি কার্যকরের মধ্য দিয়ে জামায়াতের প্রধান অর্থদাতার চ্যাপ্টার সমাপ্ত হলো। ১৯৭১-এ তাঁর হাতে নির্যাতিত, ক্ষতিগ্রস্ত ও নিহত ব্যক্তিদের পরিবার কিছুটা হলেও স্বস্তি ও সান্ত্বনা পাবে।মনজুর এলাহীআলবদর নেতা মীর কাসেমের ফাঁসি কার্যকর করার মাধ্যমে জাতি কলঙ্ক মোচনের দিকে আরও এক ধাপ এগিয়ে গেল। ৩০ লাখ শহীদের আত্মা সেদিন পূর্ণ শান্তি পাবে, যেদিন বাংলাদেশ সব যুদ্ধাপরাধীর বিচার শেষ করবে।ইহাতে মন্তব্য প্রদান বন্ধ রয়েছে
148		নিজস্ব প্রতিবেদক | সেপ্টেম্বর ৩, ২০১৬দুই মন্ত্রীর বিরুদ্ধে শপথভঙ্গের বিষয়ে সুপ্রিম কোর্টের আপিল বিভাগের দেওয়া রায়ে কিছুটা বিব্রত সরকার ও আওয়ামী লীগ। তবে এর জন্য তাঁদের এখনই মন্ত্রিসভা থেকে সরানোর সম্ভাবনা কম। আর দুই মন্ত্রীর নিজে থেকে সরে যাওয়ারও কোনো আভাস নেই। সরকারের নীতিনির্ধারক ও আওয়ামী লীগের নেতাদের সঙ্গে কথা বলে এ তথ্য জানা গেছে।এন আহমেদতবে মন্ত্রিসভার একাধিক সদস্য ও আওয়ামী লীগের জ্যেষ্ঠ নেতাদের অনেকেই বিষয়টি এড়িয়ে চলছেন। অতীতে এমন ঘটনা ঘটেনি বলে এ সম্পর্কে কী বলা উচিত, এটা নিয়েও দ্বিধাদ্বন্দ্বে আছেন তাঁরা।মো. শাহিনুর রশিদআওয়ামী লীগের ডিকশনারিতে নৈতিকতা, সুষ্ঠু ও নিরপেক্ষ নির্বাচন, নিজ দলের নেতাদের দুর্নীতি—এসব শব্দ নেই।আবদুল মজিদ কাজিতাঁরা নিজে থেকে পদত্যাগ করলে বা তাঁদের বাদ দিলে আওয়ামী লীগ ও সরকারেরই লাভ বেশি। তবে বাংলাদেশের মতো দেশের মন্ত্রীদের যে অবস্থা, তাতে কদিন পরপরই বাদ দেওয়ার প্রশ্ন চলে আসবে।রাজিব চৌধুরীআসলে এসব বলে ওই দুই মন্ত্রীর গ্রহণযোগ্যতা মানুষের সামনে তুলে ধরার চেষ্টা চলছে। ন্যূনতম নৈতিকতার বোধ থাকলে ওই দুই মন্ত্রী এত দিনে পদত্যাগ করতেন।ইহাতে মন্তব্য প্রদান বন্ধ রয়েছে
149		বাংলাদেশের সবকিছুই ‘বাংলা’ নামেই অভিহিত। যেমন বাংলা ভাষা, বাংলা সাহিত্য, বাংলা সংস্কৃতি, বাংলা গান, বাংলার ঋতু। আমাদের দৃষ্টিপটে চিরন্তনের জন্মভূমির যে প্রতিচ্ছবি, তা হলো বাংলার মুখ। ‘আমি একবার দেখি, বারবার দেখি, দেখি বাংলার মুখ।’ মুক্তিসংগ্রামের জয়ধ্বনি ‘জয় বাংলা’।আমাদের অস্তিত্বের রন্ধ্রে রন্ধ্রে, অনুভূতির পরতে পরতে ‘বাংলা’র উপস্থিতি। বাংলার ইতিহাস হচ্ছে মুখ্যত আমাদেরই ইতিহাস। মোগলদের রাজত্বে ‘সুবেহ বাংলা’ ছিল ঢাকাকেন্দ্রিক বাংলা সুবেহরই (প্রদেশ) নাম। পাঠান সুলতানদের সময়ে এবং এর পূর্বের ইতিহাসেও তাই-ই। বাঙ্গালা বলতে বর্তমান বাংলাদেশকেই মুখ্যত বোঝাত। ইংরেজিতে ‘বেঙ্গল’ বলতে আমরা আসলে বাংলাদেশকেই বোঝাই, বাংলাদেশের ইতিহাস, ঐতিহ্য, স্থাপত্য, সংস্কৃতি, জীববৈচিত্র্য সবকিছু তো ইংরেজিতে Bengal ‘বেঙ্গল’ এবং হিন্দি-উর্দুতে ‘বাঙ্গালা’ বলে খ্যাত। সাহিত্য-সংস্কৃতির ক্ষেত্রে আমাদের প্রধান একাডেমির নাম তো ‘বাংলা একাডেমি’। শেরেবাংলা বলতেও তো আমাদের অন্যতম জাতীয় নেতা এ কে ফজলুল হককেই বোঝায়।এখনকি কেউ ঢাকা থেকে কলকাতা বা যশোর থেকে বনগাঁ গেলে বলবে—বাংলায় যাচ্ছি, going to Bengal? আমরাই তো ‘বাংলা’। Bengal History and Culture of Bengal মানে তো আমাদেরই ইতিহাস ও সংস্কৃতি। আবুল খায়েরের প্রতিষ্ঠিত ‘বেঙ্গল ফাউন্ডেশন’ তো আমাদেরই শিল্প-সংগীত-সংস্কৃতিকে ধারণ করে আছে।আমাদের জাতীয় সংগীতে তো ‘বাংলা’রই উল্লেখ। এক সাগর রক্তের বিনিময়ে অর্জিত স্বাধীনতা তো বাংলার স্বাধীনতা। ‘আমার সোনার বাংলা, আমি তোমায় ভালোবাসি’ এ তো শুধু জাতীয় সংগীতই নয়, আমাদের অনুপ্রেরণার উৎস। এ অবস্থান থেকে তো আমরা কখনো সরে আসতে পারি না। বাংলার অধিবাসী বলেই তো আমরা বাঙালি। আমাদের দেশই তো আবহমানকালের বাংলা।আমাদের সবকিছুই বিবরণের সময়ে ইংরেজিতে Bengal বা Bengali এবং বাংলা ভাষায় ‘বাংলা’ বলেই অভিহিত হয়। Rivers of Bengal, Bengal Monsoons, Muslins of Bengal, Bengal Sweets, Bengal goats, Products of Bengal, এমনকি Bengal Chutney বলতে তো আমাদের দেশের কথাই বোঝানো হয়। তা থেকে তো পৃথক হওয়া যায় না। বিলেতে বা বিদেশের কোনো কোনো স্থানে দেখেছি আমাদের দেশীয় রেস্তোরাঁগুলোতে ইদানীং Bengal cuisine বা বাংলা খাবার চালু করার প্রচেষ্টা। আমাদের সবকিছু তো ‘বাংলা’ই থাকবে। বাংলাদেশি অধ্যুষিত ব্রিক লেনকে কেউ কেউ বলেন লিটল বেঙ্গল। আমাদের রাষ্ট্রভাষায় সেখানে সড়কেরও নাম লেখা।সম্প্রতি পশ্চিমবঙ্গ সরকার সিদ্ধান্ত নিয়েছে পশ্চিমবঙ্গের নাম পরিবর্তিত হয়ে হবে ‘বাংলা’, ইংরেজিতে Bengal, এবং হিন্দিতে বাঙ্গালা। মুখ্যমন্ত্রী মমতা বন্দ্যোপাধ্যায় নাম পরিবর্তনের কারণগুলো বলতে গিয়ে এটাও বলেছেন, দিল্লিতে সভা-সমিতিতে Bengal-এর আদ্য-অক্ষরের জন্য রাজ্যকে অগ্রাধিকার দেওয়া হবে।কারণ যা-ই হোক না কেন, আমরা তো ‘বাংলা, Bengal বা বাঙ্গালা’ ছেড়ে দিতে পারি না। আমার মনে হয়, বর্তমান অবস্থার পরিপ্রেক্ষিতে আমাদের উচিত এবং একান্ত করণীয় হবে ‘বাংলা’, Bengal বা বাঙ্গালা নামগুলোকে সচেতনভাবে আঁকড়ে রাখা। সরকারি এবং বেসরকারি উদ্যোগে। নইলে ধীরে ধীরে দূরত্ব হয়ে যেতে পারে, এই নামগুলো থেকে আমরা কিছুতেই বিচ্যুত হতে পারি না। কেননা, এ আমাদের শুধু ঐতিহ্যই নয়, অস্তিত্বও বটে। বরং আমরা হয়তো ভাবতে পারি, একটা বিস্তৃততর পরিধিতে আমরা পরিব্যাপ্ত হলাম।ইনাম আহমদ চৌধুরী: আন্তর্জাতিক উন্নয়ন বিশেষজ্ঞ।ইহাতে মন্তব্য প্রদান বন্ধ রয়েছে
150		এশিয়া প্যাসিফিক গ্রুপ অব মানি লন্ডারিংয়ের (এপিজি) বার্ষিক সম্মেলনটি হওয়ার কথা ছিল গত ২৩ থেকে ২৮ জুলাই, ঢাকায়। কিন্তু ঠুনকো অজুহাত দেখিয়ে সম্মেলনটি সরিয়ে নেওয়া হলো মার্কিন যুক্তরাষ্ট্রে, যা ৫ থেকে ৮ সেপ্টেম্বর হতে যাচ্ছে। এপিজি বার্ষিক সম্মেলনে মানি লন্ডারিং প্রতিরোধ এবং সন্ত্রাসে অর্থায়নে বাংলাদেশের অগ্রগতি কতটুকু তা অগ্রাধিকার পাবে বলে মনে হচ্ছে, বার্ষিক প্রতিবেদনের ওপর নির্ভর করছে বাংলাদেশের রেটিং (অবস্থান)।২০১৫ সালের অক্টোবরে এপিজির একটি প্রতিনিধিদল বাংলাদেশের মানি লন্ডারিং এবং সন্ত্রাসে অর্থায়ন প্রতিরোধের কার্যক্রম দেখার জন্য ঢাকা সফর করে। তারা বাংলাদেশের বিভিন্ন সংস্থার সঙ্গে বৈঠকও করে। দুর্নীতি দমন কমিশনের (দুদক) সঙ্গে দুটি বৈঠকেই আইনজীবী হিসেবে আমি উপস্থিত ছিলাম। তাদের প্রশ্নের ধরন এবং জিজ্ঞাসার বিভিন্ন বিবরণ শোনার এবং তাদের সঙ্গে সরাসরি আমার আলোচনার সুযোগ হয়েছে। মানি লন্ডারিংয়ের ধারণা নিয়ে এখনো ধোঁয়াশা কাটেনি। পৃথিবীব্যাপী মানি লন্ডারিং এখন একটি গুরুতর সমস্যা। দিনকে দিন এ সমস্যার ব্যাপ্তি ঘটছে। ঘন ঘন আইনের পরিবর্তন-সংশোধন এ ধারণাকে আরও তীব্র থেকে তীব্রতর করছে।এপিজির সেই প্রতিনিধিদলের সঙ্গে আলোচনায় আমার মনে হয় তারাও মানি লন্ডারিংয়ের বিষয়ে অতটা পরিপক্ব নয়, যতটা তারা আমাদের বিভিন্ন প্রশ্নের সম্মুখীন করেছে রেটিং নির্ধারণের ব্যাপারে। এটা অবশ্য আমার ব্যক্তিগত মূল্যায়ন। যদিও এপিজি তাদের সর্বশেষ খসড়া প্রতিবেদনে বাংলাদেশের বিদ্যমান আইন এবং প্রাতিষ্ঠানিক কাঠামো পর্যালোচনা করে, একই সঙ্গে তারা রেটিং প্রদান করে। এপিজি রেটিং বাংলাদেশের অর্থনৈতিক সমৃদ্ধি ও বিকাশের ক্ষেত্রে একটি মাত্রা হিসেবে বিবেচিত হচ্ছে।বাংলাদেশে ২০০২ সালের ৭ এপ্রিল থেকে মানি লন্ডারিং প্রতিরোধ আইন প্রণয়ন ও কার্যকর হওয়ার পর বাংলাদেশ ব্যাংকে মানি লন্ডারিং প্রতিরোধ বিভাগ এবং বিভিন্ন বাণিজ্যিক ব্যাংকে মানি লন্ডারিং প্রতিরোধ ইউনিট চালু করা হয়েছে। সর্বশেষআইন সংশোধনের মাধ্যমে বাংলাদেশ ফিন্যান্সিয়াল ইন্টেলিজেন্স ইউনিটকে আইনি ক্ষমতা দিয়ে আলাদা প্রতিষ্ঠান হিসেবে প্রতিষ্ঠিত করেছে, যা বিএফআইইউ নামে সমধিক পরিচিত। দুদক ছাড়াও বিএফআইইউ ও সিআইডিকে মানি লন্ডারিং-সংক্রান্ত অপরাধের তদন্তের ক্ষমতা দেওয়া হয়েছে আইন সংশোধনের মাধ্যমে।দক্ষিণ এশিয়ার মধ্যে প্রথমে বাংলাদেশ মানি লন্ডারিং প্রতিরোধ আইন, ২০০২ প্রণয়ন করে। সন্ত্রাস ও সন্ত্রাসী কার্যক্রমকে প্রতিহত করার উদ্দেশ্যে ২০০৯ সালে সন্ত্রাসবিরোধী আইন প্রণীত হয়। পরে ওই আইনসমূহকে আরও কার্যকর এবং আন্তর্জাতিক মানদণ্ডে উন্নীত করার লক্ষ্যে মানি লন্ডারিং প্রতিরোধ আইন, ২০১২; মানি লন্ডারিং প্রতিরোধ আইন (সংশোধন), ২০১৫ এবং সন্ত্রাসবিরোধী (সংশোধন) আইন ২০১২ ও ২০১৩ প্রণীত হয়। দেশের মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধ কাঠামোকে আন্তর্জাতিক মানদণ্ডে উন্নীত করার লক্ষ্যে সময় নির্ধারক কর্মপরিকল্পনা প্রণয়নের মাধ্যমে মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধে বিভিন্ন কার্য সম্পাদন করা হয়।আন্তর্জাতিক অঙ্গনে সন্ত্রাসী কর্মকাণ্ডের বিস্তৃতি ঘটায় যে শঙ্কা ও অনিশ্চয়তার মেঘ জমেছে, তা দূর করতে মানি লন্ডারিং ও সন্ত্রাসে অর্থায়ন প্রতিরোধে এককভাবে কোনো দেশের পক্ষে সফল হওয়া সম্ভব নয়। এ জন্য সবার সম্মিলিত প্রচেষ্টাই সুফল বয়ে আনতে পারে। মার্কিন যুক্তরাষ্ট্রে অনুষ্ঠেয় এপিজির বৈঠকে মানি লন্ডারিং ও সন্ত্রাসে অর্থায়ন প্রতিরোধে এশিয়া ও প্রশান্ত মহাসাগরীয় অঞ্চলের দেশগুলো নতুন দিকনির্দেশনা লাভ করবে আশা করছি। এ ক্ষেত্রে সাম্প্রতিক সময়ে বাংলাদেশ মারাত্মক চ্যালেঞ্জের মোকাবিলা করছে।গত কয়েক বছরে সংঘটিত বিভিন্ন সন্ত্রাসী হামলার ঘটনা ছাড়াও দুর্নীতি, অর্থ আত্মসাৎ ও আর্থিক কেলেঙ্কারির ঘটনা জাতীয় অর্থনীতিতে মারাত্মক প্রভাব ফেলেছে। বৈশ্বিক অর্থনীতির অগ্রগামিতার সঙ্গে সঙ্গে সংঘবদ্ধ অপরাধী চক্রের আর্থিক অপরাধ এবং অন্যান্য অবৈধ কার্যক্রমের মাধ্যমে অর্থ উপার্জনের মাত্রা দিন দিন বৃদ্ধি পাচ্ছে। সেই সঙ্গে বাড়ছে বিভিন্ন ধরনের অপরাধপ্রবণতাও। আর এ অপরাধগুলোর মধ্যে মানি লন্ডারিং ও সন্ত্রাসী কর্মকাণ্ডে অর্থায়ন যেকোনো দেশের আর্থিক স্থিতাবস্থাকে বিপন্ন করতে পারে।নিত্য পরিবর্তনশীল কলাকৌশলের মাধ্যমে অপরাধীদের দ্বারা সংঘটিত এ–জাতীয় অপরাধ প্রতিহত করা কখনো কখনো বেশ কঠিন। তবে মানি লন্ডারিং ও সন্ত্রাসে অর্থায়ন প্রতিরোধে ফিন্যান্সিয়াল অ্যাকশন টাস্কফোর্স (এফএটিএফ) বিশ্বের সব রাষ্ট্রের জন্য আন্তর্জাতিক মানদণ্ড নির্ধারণ করেছে। পাশাপাশি সময়ে সময়ে তা পর্যালোচনা করছে। বাংলাদেশকেও একটি স্বতন্ত্র রাষ্ট্র হিসেবে ওই সংস্থার সুপারিশসমূহ পরিপালন করতে হয়। আন্তর্জাতিক মানদণ্ড অনুযায়ী দেশের মানি লন্ডারিং ও সন্ত্রাসে অর্থায়ন প্রতিরোধ পরিপালন ব্যবস্থা সমুন্নত রাখা এবং দেশে একটি সুসংহত মানি লন্ডারিং ও সন্ত্রাসে অর্থায়ন প্রতিরোধব্যবস্থা গড়ে তোলার জন্য বাংলাদেশ সরকার দৃঢ় অঙ্গীকারবদ্ধ। উদীয়মান অর্থনীতির দেশ হিসেবে বাংলাদেশের অবস্থান যেভাবে উজ্জ্বল হচ্ছে দিনে দিনে, তা অব্যাহত রাখতে হলে মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধে পরিপূর্ণ সাফল্য অর্জনের পথ ধরে এগোতে হবে।বাংলাদেশের অবস্থা সমুন্নত রাখার জন্য আপ্রাণ চেষ্টা করতে হবে আমাদের সবার। শুধু আইন প্রণয়ন কিংবা আইনের প্রয়োগই মানি লন্ডারিং ও সন্ত্রাসী কর্মকাণ্ডে অর্থায়ন প্রতিরোধে কার্যকর ভূমিকা রাখতে পারবে না। আমাদের এই বিশাল দেশপ্রেমিক জনগোষ্ঠীকে এ বিষয়টি সঠিকভাবে অবহিত করতে হবে। তাদের ভেতর সচেতনতা তৈরি করতে হবে। অন্যথায় এ ক্ষেত্রে গৃহীত উদ্যোগের সুফল পাওয়া যাবে না।মো. খুরশীদ আলম খান: সম্পাদক, ডিএলআর এবং প্যানেল আইনজীবী, দুদকের সুপ্রিম কোর্ট সেল।ইহাতে মন্তব্য প্রদান বন্ধ রয়েছে
151		শরিফুল হাসান। ৫ সেপ্টেম্বর ২০১৬সংবাদ: পাবলিক বিশ্ববিদ্যালয় থেকে সম্মান ও স্নাতকোত্তর দুটি পরীক্ষাতেই তিনি প্রথম হন। ৩৪তম বিসিএস পরীক্ষা দিয়ে পেলেন প্রশাসন ক্যাডার। পরিবারের সবাই খুশি। কিন্তু একটি গোয়েন্দা সংস্থার নেতিবাচক প্রতিবেদনের কারণে গেজেটে নাম না ওঠায় চাকরিতে যোগ দিতে পারছেন না এই তরুণী।মোহাম্মদ উদ্দিনকী সাংঘাতিক! দেশ যাচ্ছে কোথায়? এ তো সাংবিধানিক মৌলিক অধিকারের সুস্পষ্ট লঙ্ঘন। কার বাবা–মা, ভাই–বোন কোন দল করে, সেটার সঙ্গে প্রার্থীর কী সম্পর্ক? আর প্রজাতন্ত্রের চাকরিতে নিয়োগ পাওয়ার জন্য তাঁকে আওয়ামীমনা কেন হতে হবে?মহম্মদ সালাউদ্দিনএসব জামায়াত তাবলিগের লোক সরকারি চাকরিতে ঢুকে দেশের সর্বনাশ করছে। এদের কোনোভাবেই চাকরিতে নেওয়া যাবে না, সে তাঁরা পরীক্ষায় যত ভালো ফলই করুক না কেন। গোয়েন্দারা এঁদের বিষয়ে নেতিবাচক প্রতিবেদন দিয়ে আমাদের খুবই উপকার করছেন।নাম প্রকাশে অনিচ্ছুকরাজনৈতিক কারণে কাউকে বাদ দিলে ছাত্রলীগের পোস্টধারীরা তাহলে কীভাবে নিয়োগ পেলেন? ৩৫তম বিসিএসসহ ৩৩ থেকে ৩৫তম বিসিএস পর্যন্ত ছাত্রলীগের পোস্টধারী কতজন নিয়োগ পেয়েছেন—এ রকম একটি প্রতিবেদন পেলে তা জানা যেত। ইহাতে মন্তব্য প্রদান বন্ধ রয়েছে
152		কোরবানির ঈদে চাহিদা থাকে এক কোটিরও বেশি পশুর, যার মূল্য প্রায় ১০ হাজার কোটি (১০০ বিলিয়ন) টাকা। এসব পশুর চামড়ার মূল্য ৪০০ কোটি টাকা। গরু জবাই ও কাটার জন্য মজুরি বাবদ শ্রমিকদের আয় ৫০০ থেকে ৭০০ কোটি টাকা। পশুর হাট ইজারা দিয়ে সরকারের রাজস্ব ৫০ থেকে ৬০ কোটি টাকা। চামড়া বিক্রির দান–অনুদানে দরিদ্র ব্যক্তিদের আয় প্রায় ৫০০ কোটি টাকা। জৈব সার হিসেবে কোরবানির বর্জ্য কৃষিজমিকে করে সমৃদ্ধ, উৎকৃষ্ট।কোরবানিকেন্দ্রিক এ বিশাল অর্জন জাতীয় অর্থনীতির জন্য এক ‘ইতিবাচক কম্পন’ (Vibration)। কিন্তু ভেজাল গরুর ফাঁদে পড়ে কোরবানির মহৎ উদ্দেশ্য যেন ম্লান না হয়। কোরবানির ঈদে সবার লক্ষ্য সুদর্শন, দৃষ্টিনন্দন গরু কেনা। কিন্তু একশ্রেণির গরুর ব্যাপারীর মগজে ঘুরছে গরু মোটাতাজা করে অতিমুনাফা অর্জনের নেশা। বিক্রীত গরুর কোনো ওয়ারেন্টি নেই বিধায় রোগাক্রান্ত কিংবা ওষুধযুক্ত গরু পরীক্ষা-নিরীক্ষার অবকাশ নেই। কারণ, কেনার স্বল্প সময়ের মধ্যে গরু জবাই করে ফেলা হয়।ইউরোপীয় ইউনিয়ন ১৯৮৮ সালে স্টেরয়েডের ব্যবহার নিষিদ্ধ করে। গ্রোথ হরমোন হিসেবে স্টেরয়েড ব্যবহারের ক্ষেত্রে বাংলাদেশের অধিকাংশ কৃষকের প্রয়োজনীয় জ্ঞান বা প্রশিক্ষণ নেই। এ ক্ষেত্রে প্রাণিসম্পদ অধিদপ্তরের বৈজ্ঞানিক ফর্মুলা ও দিকনির্দেশনা অপরিহার্য। স্টেরয়েড ব্যবহারকারীদের ধারণা নেই, কী মাত্রায় এগুলো ব্যবহারযোগ্য। ফলে এর মাত্রাধিক প্রয়োগে গরুর অকালমৃত্যুর ঘটনাও ঘটেছে। এমনকি গবাদিপশুর প্রতিষেধক মেয়াদোত্তীর্ণ কি না, যথাযথভাবে সংরক্ষিত কি না, তা-ও গুরুত্বপূর্ণ। গরুকে মূলত স্টেরয়েড নামে যা খাওয়ানো হয়, তা হিউম্যান ড্রাগ। এ ড্রাগটি ডেক্সামিথাসন গ্রুপের, যা দুর্বল ও শয্যাশায়ী মানুষকে সক্রিয় করতে খাওয়ানো হয়। কোনটি অপরাধ, কোনটি অপরাধ নয়, তা উপলব্ধির জন্য জ্ঞান ও শিক্ষা অনেক বড় ফ্যাক্টর। জ্ঞান ও শিক্ষার অভাব সৃষ্টি করে সততার অভাব। কোরবানিকে কেন্দ্র করে স্টেরয়েড গ্রুপের ওষুধ যেমন ডাইক্লোফেনাক, ওরাডেক্সন, স্টেরন, ডেক্সাসন, এডাম, কোরটান, কোরটিজল, হাইড্রো কোরটিজল ইত্যাদি। এবং অতিরিক্ত ইউরিয়া খাইয়ে গরুকে রাতারাতি মোটাতাজা করে ফেলা হয়। ইউরোপে ইউরিয়া বিপজ্জনক খাদ্য হিসেবে চিহ্নিত হলেও অনুন্নত দেশে সম্পদ হিসেবে ব্যবহৃত। যদিও ইউরিয়া নাইট্রোজেনের শক্তিশালী উৎস, কিন্তু অতিরিক্ত নাইট্রোজেন গরু ও মানুষ উভয়ের জন্য ক্ষতিকর। স্টেরয়েডের সরাসরি প্রতিক্রিয়ায় গরুর পরিপাকতন্ত্র ‘হাইপার অ্যাকটিভ’ হয়ে যায়। স্বাভাবিক মাত্রার চেয়ে অতিরিক্ত ক্ষুধা ও পিপাসা অনুভূত হওয়ার ফলে অতিরিক্ত মাত্রায় খাদ্য গ্রহণের প্রভাবে পরিপাকতন্ত্রের ওপর পড়ে অসহনীয় চাপ। পরিপাকতন্ত্র অতিরিক্ত খাদ্য হজমে ব্যর্থ হওয়ায় শরীরে অতিরিক্ত সঞ্চিত খাবার গরুর কিডনিতে সৃষ্টি করে বাড়তি চাপ। শরীরে সঞ্চিত অতিরিক্ত পানি ও মূত্র অনিষ্কাশিত থাকায় গরুর শরীর ফুলে যায়। কোরবানির ঈদের তিন থেকে ছয় মাস আগে গরু কিনে খামারে ও বাড়িতে চলে এ মেকানিজম। বিশেষজ্ঞদের মতে, অতিমাত্রায় স্টেরয়েড বা ওষুধযুক্ত গরু নিরাময়যোগ্য নয়।গরুর ওপর মানুষের এ অত্যাচার বিজ্ঞানের এক ধরনের অপব্যবহার। পশুর পশুত্বকেও হার মানায় মানুষের এ লোভ। পশুতে বিষক্রিয়ার এ ধারাবাহিক প্রক্রিয়ায় ফুডচেইনের মাধ্যমে বিষযুক্ত মাংস মানুষের শরীরে প্রবেশ করে। কিডনি, লিভার, হার্টসহ অন্যান্য অঙ্গপ্রত্যঙ্গের ক্ষতিকর প্রভাব পড়ে মানবদেহে, এমনকি গর্ভবতী মহিলার হরমোন ভারসাম্যও নষ্ট হয়। রান্নার মাধ্যমেও এ ক্ষতির মাত্রা কমে না।অপরাধ দমনে প্রয়োজন কর্তৃপক্ষের মাধ্যমে আইনের কঠোর অনুশাসন, মসজিদে জুমার খুতবায় ধর্মীয় মোটিভেশনের মাধ্যমে মানুষের ক্ষয়ে যাওয়া মূল্যবোধ জাগ্রতকরণ ও প্রশাসনের মাধ্যমে ক্রেতাসাধারণের মধ্যে সচেতনতা সৃষ্টিকরণ। এ ত্রিমাত্রিক পদক্ষেপে কমাতে হবে এই প্রাণঘাতী অপরাধ। মানুষকে বোঝাতে হবে, যে পশুটি মহান আল্লাহর সন্তুষ্টির জন্য উৎসর্গ করা হচ্ছে, সেটি পাপাচারের সাক্ষী হিসেবে আল্লাহর দরবারে রেকর্ড হয়ে যাচ্ছে, যে অপরাধের পরকালীন পরিণতি ভয়াবহ।নির্ভেজাল পশুখাদ্য নিরাপত্তার অপরিহার্য অনুষঙ্গ, সংবিধানের ১৫ অনুচ্ছেদে এর নির্দেশনা আছে। এ অপরাধ বন্ধে প্রাণিসম্পদ অধিদপ্তর, সিটি করপোরেশন, পৌরসভা ও স্থানীয় সরকার কর্তৃপক্ষের অব্যাহত মনিটরিংয়ের সমান্তরালে জেলা প্রশাসনের আওতায় মোবাইল কোর্টের অভিযান অপরিহার্য। মোবাইল কোর্ট ফরমালিনবিরোধী ও ভেজালবিরোধী বহু অপরাধ দমনে এবং সামাজিক সচেতনতা সৃষ্টিতে অনন্য সফলতা এনেছে। মোবাইল কোর্ট আইন, ২০০৯-এর ১০২ নম্বর তফসিলে ‘মৎস্য খাদ্য ও পশুখাদ্য আইন, ২০১০’ অন্তর্ভুক্ত করা হয়েছে।এ আইনের ১২(১)(ক) ধারামতে, মৎস্য বা পশুখাদ্যে মানুষ, পশু, মৎস্য বা পরিবেশের জন্য ক্ষতিকর পদার্থ থাকলে এবং একই আইনের ১২(১)(খ) ধারা অনুযায়ী, ওই খাদ্যমান আদর্শ মানের সঙ্গে অসংগতিপূর্ণ হলে তা অপরাধ হিসেবে গণ্য হবে। এ ছাড়া একই আইনের ১৪(১) ধারার মৎস্য ও পশুখাদ্য হিসেবে অ্যান্টিবায়োটিক, গ্রোথ হরমোন, স্টেরয়েড, কীটনাশকসহ অন্যান্য ক্ষতিকর রাসায়নিক দ্রব্য ব্যবহার নিষিদ্ধ করা হয়েছে বিধায় এ অপরাধ মোবাইল কোর্টে বিচার্য। সুতরাং গরুতে বিষাক্ত পদার্থ বা ওষুধের উপস্থিতি প্রমাণিত হলে মোবাইল কোর্টের আওতায় তাৎক্ষণিক জেল-জরিমানা প্রয়োগ করতে হবে। সেই সঙ্গে ক্ষতিকর এসব গরু ফৌজদারি কার্যবিধি (১৮৯৮)-এর ৫১৬এ থেকে ৫২৫ ধারার আলোকে জব্দ করে ধর্মীয় বিধি মোতাবেক জবাই করে মৃত গরুটি মাটিতে পুঁতে ফেলতে হবে। নতুবা এ আইন প্রয়োগের সার্থকতা থাকবে না।এ ছাড়া জীবজন্তুর প্রতি নিষ্ঠুরতা আইন ১৯২০ অনুযায়ী, নিরাময়যোগ্য না হলে অযোগ্য, রোগাক্রান্ত পশু ধ্বংসের ক্ষমতাও ম্যাজিস্ট্রেটকে দেওয়া হয়েছে। বার্ড ফ্লু সংক্রমিত মুরগি ধ্বংসযোগ্য হলে বিষযুক্ত গরু কেন ধ্বংসযোগ্য হবে না? একজন কৃষক বা খামারি যদি দীর্ঘদিনের শ্রম, ঘাম ও অর্থে লালিত পশুটিকে অতিমুনাফার লোভে বিষাক্ত ওষুধ খাওয়ান, তবে এ অপরাধে ওই পশু ধ্বংস করা হলে ভবিষ্যতে তা অপরাধ বন্ধের প্রতিষেধক হিসেবে কাজ করবে।যুক্তরাজ্যে ১৯৮৮ সালে ‘ম্যাডকাউ’ ডিজিজ উদ্ঘাটিত হওয়ার পর বিপুলসংখ্যক গরু ধ্বংস করে ফেলা হয়। এসব গরু বাজারে বিক্রির কোনো সুযোগই ছিল না। কত শক্তিশালী সেখানে আইনের শাসন! বাংলাদেশে বহু রোগাক্রান্ত গরু বাজারে ক্রেতাদের অগোচরে বিক্রি হয়। এমনকি রোগাক্রান্ত গরু জবাই করে সুস্থ গরু দেখিয়ে বাজারে বিক্রির ঘটনাও ঘটেছে।সুতরাং এ ঘৃণ্য অপরাধ প্রতিরোধে জেল-জরিমানা ও পশু ধ্বংসের মাধ্যমে বিক্রেতাদের দৃষ্টান্তমূলক শাস্তি নিশ্চিত করে এ সেক্টরে শুদ্ধি আনতে হবে। সরকার গবাদিপশু, মাছ ও হঁাস-মুরগিসহ পাঁচ ধরনের পণ্য উৎপাদনে উৎসাহিত করতে আমদানি শুল্ক হ্রাস করেছে। সুতরাং অপরিহার্যভাবে এসব খাবারের দাম কমে গেলে ক্ষতিকর ওষুধ ব্যবহারের প্রয়োজন নেই। তবে লাইসেন্সকৃত ফার্মেসি ছাড়া স্টেরয়েড–জাতীয় ওষুধ বিক্রিযোগ্য নয়। প্রেসক্রিপশন ছাড়া এটির বিক্রয় বন্ধে ড্রাগ আইনে মোবাইল কোর্ট তৎপরতা আরও জোরদার করতে হবে। গরুর জেনেটিক গুণাবলি একটা গুরুত্বপূর্ণ ফ্যাক্টর। জেনেটিক্যালি গরুকে উন্নত করতে হবে এবং গোখাদ্য উৎপাদন ও গোখাদ্যের মান বাড়াতে হবে। বিদেশ থেকে উৎকৃষ্ট মানের সিমেন আমদানি নিশ্চিত করতে হবে।ভারতে সমবায় পদ্ধতিতে প্রতিবছর ২ দশমিক ৫ মিলিয়ন টন গোখাদ্য উৎপাদন হয়, এ ক্ষেত্রে আমরা অনেক পিছিয়ে। কোরবানির আর অল্প দিন বাকি। মোবাইল কোর্টের মাধ্যমে জেলা প্রশাসকদের তত্ত্বাবধানে প্রাণিসম্পদ অধিদপ্তরকে সব সক্ষমতা নিয়ে মাঠে নামতে হবে। পশুর হাটে কোরবানির গরু নামানোর আগেই খামারে খামারে বিশেষজ্ঞ চিকিৎসক দিয়ে গরুর রক্ত পরীক্ষা শুরু করতে হবে। মানুষকে বোঝাতে হবে, কোরবানির সার্থকতা শুধু মোটা বা তাজা গরুকে নয়, বরং ধর্মীয় বিধান হলো নিখুঁত ও স্বাস্থ্যবান গরু কেনা।মোহাম্মদ মুনীর চৌধুরী: সচিব, ঢাকা পাওয়ার ডিস্ট্রিবিউশন কোম্পানি লিমিটেড।mmunirc@gmail.comইহাতে মন্তব্য প্রদান বন্ধ রয়েছে
153		ক্রীড়া প্রতিবেদক। ৪ সেপ্টেম্বর ২০১৬সংবাদ: এএফসি অনূর্ধ্ব-১৬ ফুটবলের বাছাইপর্বে চীনা তাইপেকেই মনে হচ্ছিল বাংলাদেশের মেয়েদের সামনে সবচেয়ে বড় বাধা। কিন্তু আগের তিনটি ম্যাচে ইরান, সিঙ্গাপুর ও কিরগিজস্তানের বিপক্ষে বড় জয়ে উজ্জীবিত বাংলাদেশের মেয়েরা আজ সেই বাধা উড়িয়ে দিয়েছে এক ফুৎকারেই।মো. গোলাম মামুন চৌধুরীআমাদের কিশোরী মেয়েরা এত ভালো ফুটবল খেলে! কী সুন্দর পাস, কী অসাধারণ বল রিসিভ। বল ক্লিয়ার। দুর্দান্ত শট। পেশাদারি পেনাল্টি! চাতুর্যপূর্ণ ফ্রিকিক—মনে হচ্ছিল জাপান (বাংলাদেশ) আর তাইপের খেলা হচ্ছে। ভেজা মাঠে কাদাযুক্ত ভারী বুট নিয়ে যেভাবে কিশোরী মেয়েরা উচ্চ দম নিয়ে খেলেছে, তাতে আমি অভিভূত!শুভাশিষ দাসশাবাশ স্বর্ণকিশোরীরা! শাবাশ! এগিয়ে যাও, পুরো দেশ তোমাদের সঙ্গে। বাংলাদেশ ফুটবল ফেডারেশনের কাছে অনুরোধ, মেধাহীন পুরুষ দলের জন্য অর্থ অপচয় না করে এই কিশোরীদের পরিচর্যা করুন।মহম্মদ সালাউদ্দিনছেলেরা কিছুই শিখবে না। যত দিন যাচ্ছে, ছেলেদের দলের অবস্থা তত খারাপ হচ্ছে।ইহাতে মন্তব্য প্রদান বন্ধ রয়েছে
154		কয়েকজন কর্মীকে নিয়ে ইন্টারনেটভিত্তিক প্রতিষ্ঠান চালান আইটি উদ্যোক্তা আহমেদুল (ছদ্মনাম)। অফিস ছিল উত্তরায়। গত জুলাই মাসের ১৫ তারিখে বাড়িওয়ালা জানালেন, তাঁর বাসায় অফিস করা যাবে না এবং তিন দিনের মধ্যে অফিস ছাড়তে হবে। বেচারা আহমেদুল সবকিছু গুটিয়ে নিজে যে বাসায় থাকেন, সেখানে নিয়ে এলেন ১৭ তারিখে। সেখানে একটা রুমে একটা অস্থায়ী অফিস বানানোর চেষ্টা করলেন। ১০ দিনের মাথায় এই বাসার বাড়িওয়ালা পারলে তাঁকে বাসা থেকেই উৎখাত করেন। অপরাধ, আবাসিক এলাকায় অফিস। আহমেদুল ২৪ ঘণ্টার মধ্যে আর একটা অফিস ভাড়া নিয়ে অগ্রিম দিয়ে সেখানে গিয়েছেন। দুর্ভোগ পোহানো ছাড়াও তাঁর পকেট থেকে খরচ হয়ে গেছে অনেক টাকা। যদিও নতুন জায়গায় কয় দিন থাকতে পারবেন তা বলা মুশকিল।গত ১ জুলাই গুলশান হামলার পর থেকে ঢাকা শহরের দুই সিটি করপোরেশন হঠাৎ করে আবিষ্কার করেছে, শহরের বিভিন্ন স্থানে উদ্যোক্তারা নানা কিছু করছেন। এমনকি গুলশান-বারিধারার আবাসিক এলাকাতেও রেস্তোরাঁ, ব্যায়ামাগার ইত্যাদি গড়ে উঠেছে। দুই সিটি করপোরেশন আবাসিক এলাকা থেকে ছোট-বড় সব প্রতিষ্ঠানকে খেদানোর চিন্তা শেষ করে এখন ভাঙচুর শুরু করে দিয়েছে। ভাবছে না, ১৯৫০ সালে ধানমন্ডি এলাকা ডিজাইন করার সময় কোনো পাগলও ভাবেনি মাত্র ৬০ বছর পরে ঢাকায় দেড় কোটি মানুষ থাকবে। তাদের অনেক চাহিদা থাকবে, যেগুলো ট্র্যাডিশনাল ব্যবসাপ্রতিষ্ঠান মেটাতে পারবে না। তারা পারবে না বলেই অনেকে নেবেন নতুন নতুন উদ্যোগ। কারণ, প্রয়োজনই উদ্ভাবনের শর্ত। সংবাদমাধ্যমের হিসাবে এই উচ্ছেদের জেরে প্রায় অর্ধলাখ মানুষ তাঁদের কর্ম হারিয়ে বেকার হয়ে যাবেন।প্রশ্ন হচ্ছে এসব উদ্যোক্তা যাবেন কোথায়?এসব উদ্যোক্তার বেশির ভাগই তরুণ। বেকারত্ব একটি বিশ্বজনীন সমস্যা। বিশ্বে এই মুহূর্তে বেকারের সংখ্যা ২০ কোটির বেশি। তরুণেরাই সেখানে সংখ্যাগরিষ্ঠ। এর সঙ্গে ১৫-২৪ বছর বয়সী যারা পড়ালেখাও করে না, আবার কাজও করে না, সে সংখ্যা যোগ করলে সেটা ২৯ কোটি ছাড়াবে। রক্ষণশীল হিসেবে বাংলাদেশে ৯ শতাংশ লোক বেকার। তাতে সংখ্যাটা হয় প্রায় ১ কোটির কাছাকাছি। এর মধ্যে শিক্ষিতের সংখ্যা বেশি, ৪৭ শতাংশ।প্রতিবছর ২২ লাখ তরুণ এই দেশে কর্মবাজারে প্রবেশ করেন। তঁাদের মধ্যে পাঁচ থেকে সাত লাখ বৈধ-অবৈধ পথে দেশ ছেড়ে সোনার হরিণের আশায় বিদেশে পাড়ি দেন। এক-দুই লাখ সরকারি ও বেসরকারি প্রতিষ্ঠানে চাকরি পান। দুই লাখের মতো লোক নিজের যোগ্যতার চেয়ে কম যোগ্যতার ইনফরমাল সেক্টরে ঢুকে পড়েন। তারপরও মেরেকেটে ১০ লাখ লোকের প্রতিবছর কর্মসংস্থান হয়  না। এই ২২ লাখের মধ্যে ২ লাখ হচ্ছেন গ্র্যাজুয়েট, যাঁদের অর্ধেকও যোগ্যতা অনুযায়ী চাকরি পান না।ওয়ার্ল্ড ইকোনমিক ফোরামের হিসাবে, বেকারমুক্ত বিশ্ব গড়তে হলে প্রতিবছর ৪ কোটি ২০ লাখ নতুন চাকরি সৃষ্টি করা প্রয়োজন  আর বাংলাদেশে দরকার কমপক্ষে নতুন ১০ লাখ কর্মসৃজনের। প্রশ্ন হচ্ছে এই কাজটা কেমন করে হবে?সব হিসাবনিকাশ বলছে, সনাতনী পদ্ধতিতে সরকারি ও করপোরেট হাউসের চাকরি দিয়ে এই সমস্যার সমাধান হবে না। দরকার নতুন নতুন ব্যবসাপ্রতিষ্ঠানের, উদ্ভাবনী ও ডিজিটাল প্রযুক্তির। কর্মসংস্থানের সমীকরণে তাই সামনে এসেছে ব্যবসাপ্রতিষ্ঠানের ভূমিকা। বলা হচ্ছে কর্মসৃজন বেশি করবেন উদ্যোক্তারাই। সে জন্য তাঁদের কাজটা যেন সহজে হয় তার জন্য সমাজে, সরকারে উদ্যোক্তাবান্ধব পরিবেশ গড়ে তোলা দরকার। মানে হলো ব্যবসা শুরু করা, কাগজপত্র তৈরি করা—এসব যেন সহজে করা যায়। সামগ্রিক বিষয়টা যেন ভালো হয়, উদ্যোক্তা যেন সহজে অনুমোদনগুলো পায়, ব্যাংক যেন তার পাশে দাঁড়ায়। বেশির ভাগ দেশই সেটা করার চেষ্টা করে।আমেরিকার মতো দেশের প্রেসিডেন্ট তাঁর বার্ষিক ভাষণের একটা অংশ নবীন উদ্যোক্তাদের জন্য বরাদ্দ দেন। তিনি কী করবেন সেটা বলেন। শুধু যে উদ্যোগ নেন তা নয়। সফল উদ্যোক্তাদের দাওয়াত দিয়ে হোয়াইট হাউসে এনে চা খাওয়ান। শুধু সরকার নয়, সেখানে রয়েছেন বেসরকারি বিনিয়োগকারীরা, যাঁরা তরুণ ও উদ্ভাবনী ধারণার পেছনে বিনিয়োগ করতে পিছপা হন না। ১০টি ধারণার পেছনে অবলীলায় টাকা ঢালেন এবং একটি উদ্যোগ সফল হলে আত্মতৃপ্তি পেতে কসুর করেন না। নতুন প্রযুক্তি আর নতুন ধারণাকে লালন-পালন করেন বলে সেখানে গুগল, ফেসবুক কিংবা আমাজনের মতো আপাত উদ্ভট ধারণা বিরাট হয়ে সবকিছুকে গ্রাস করার পর্যায়ে যেতে পারে।তো বলছিলাম এই যে ডিজিটাল প্রযুক্তি, সেটা কিন্তু বিশ্বব্যাপী এক বিরাট চাঞ্চল্য সৃষ্টি করেছে। এটা এমনই একটা অবস্থা তৈরি করেছে যে এখন বিশ্বের সবচেয়ে বড় মিডিয়া কোম্পানি নিজে কোনো কনটেন্ট তৈরি করে না (ফেসবুক), সবচেয়ে বড় ট্যাক্সি সার্ভিসের নিজেদের কোনো ট্যাক্সি নেই (উবার), পৃথিবীর সবচেয়ে বড় দোকানের নিজের কোনো ইনভেন্টরি নেই (আলিবাবা), সবচেয়ে বড় হোটেল ব্যবসাপ্রতিষ্ঠানের হোটেলই নেই (এয়ারবিএনবি)। এই তালিকা আরও বড় করা যায়। ডিজিটাল প্রযুক্তির কারণে আজকে বিশ্বের অন্যতম ধনীদের প্রোডাক্ট হয়েছে মেধাসম্পদ, সেগুলো হাতে ধরা যায় না।এ উদাহরণগুলো দেওয়ার উদ্দেশ্য হলো এটা জানানো যে এখন একটা ইন্টারনেট সংযোগ আর ল্যাপটপ থাকলেই নিজের  দক্ষতায় এমন প্রতিষ্ঠান গড়া যায়, যার মোট মূল্য কোনো কোনো দেশের মোট দেশজ উৎপাদনের চেয়ে কম নয়। মাত্র ৫৫ জনের একটি মেসেজিং কোম্পানি হোয়াটসঅ্যাপকে ফেসবুক কিনে নিয়েছে ১ হাজার ৯০০ কোটি ডলারে!বিশ্ব এখন একটা ডিজিটাল অর্থনীতির দিকে এগোচ্ছে। আমাদের দেশের ছেলেমেয়েরাও সেদিকে ঝুঁকবে, সেটাই স্বাভাবিক। আমাদের কাজ হওয়ার কথা তাদের জন্য একটা প্রযুক্তিবান্ধব পরিবেশ তৈরি করা। তা না করে আমরা প্রতিনিয়ত তাদের জন্য রাস্তাটাকে কঠিন থেকে কঠিনতর করে তুলছি। ওয়েবসাইট বানানোর একটা কোম্পানিতে কাজ করে হয়তো দুই বা তিনজন এবং তাদের অফিসে নিজেরা ছাড়া অন্য কোনো লোক আসেও না। আমাদের সিটি করপোরেশনগুলো যে কাঠামোকে ‘অফিস’ ভাবে, এগুলো সে রকমও না। তারপরও আমরা জোর করছি তারা যেন হাজার টাকার স্পেস ছেড়ে লাখ টাকার স্পেসে যায়। কোনো কোনো মেয়র ভাবছেন তিনি একসঙ্গে সাত বছরের ট্রেড লাইসেন্স ফি নিয়ে নেবেন। অথচ এটা বিশ্বব্যাপী স্বীকৃত তথ্য যে ৬০-৭০ শতাংশ নতুন ডিজিটাল কোম্পানি প্রথম বছরেই বন্ধ হয়ে যায়, তাদের উদ্যোক্তারা নতুন ধারণা নিয়ে কাজ করে। ফেসবুকে পেজ খুলে বা একটি ই-কমার্স সাইট খুলেই একটা বড় ব্যবসা চালু করা যায়, যার কর্মীরা নিজ নিজ বাসা থেকেই সেটা চালাতে পারে। এ রকম একটা ভার্চ্যুয়াল শপের কেন ‘তথাকথিত বাণিজ্যিক এলাকায়’ অফিস থাকা লাগবে? কেনই-বা তাকে একটা ‘দোকান’ নিতে আমরা জোর করব?বিশ্বব্যাপী এখন বাসায় থেকে কাজ করাকে উৎসাহ দেওয়া হয়, যাতে পরিবারকে বেশি সময় দিতে পারে। এতে যাতায়াত খরচ ও অফিস ভাড়াটাও বাঁচে। বড় বড় প্রতিষ্ঠানে এখন আর কারও জন্য নির্দিষ্ট চেয়ার-টেবিল থাকে না। দরকারও পড়ে না। তাহলে?আপনি তরুণদের কাজ দেবেন না, চাকরির সুযোগ তৈরি করবেন না আর সে নিজে নিজে কিছু করতে চাইলে তাকে পদে পদে হয়রানি করবেন আর ভাববেন সে আপনাকে গুগল, ফেসবুক আর আমাজন বানিয়ে দেবে। এত সোজা?মুনির হাসান: সমন্বয়ক, যুব কর্মসূচি, প্রথম আলো। ইহাতে মন্তব্য প্রদান বন্ধ রয়েছে
155		একাত্তরের মানবতাবিরোধী অপরাধী মীর কাসেম আলীর ফাঁসি কার্যকর করার পর পাকিস্তানের পক্ষ থেকে যে প্রতিক্রিয়া জানানো হয়, তাতে তাদের একজন স্বদেশি ভাইয়ের জন্য তাদের মনঃকষ্টই প্রকাশিত হয়েছে। একাত্তর যে এখনো পাকিস্তানিদের তাড়িয়ে বেড়াচ্ছে, সেটাই আবার প্রমাণিত হলো।পাকিস্তান পররাষ্ট্র মন্ত্রণালয়ের বিবৃতিটির শক্ত জবাব দিয়েছে বাংলাদেশ পররাষ্ট্র মন্ত্রণালয়। পাকিস্তানের ভারপ্রাপ্ত হাইকমিশনার সামিনা মেহতাবকে মন্ত্রণালয়ে তলব করে সরকারের পক্ষ থেকে জানানো হয়, যুদ্ধাপরাধের বিচার বাংলাদেশের অভ্যন্তরীণ বিষয়। এ নিয়ে পাকিস্তান বা অন্য কোনো দেশের নাক গলানোর সুযোগ নেই। এখানে উল্লেখ করা প্রয়োজন, যুদ্ধাপরাধের বিচার নিয়ে পাকিস্তান ও তুরস্ক ছাড়া কেউ বিরূপ প্রতিক্রিয়া দেখায়নি। এর আগে জামায়াতে ইসলামীর নেতা আবদুল কাদের মোল্লা, কামারুজ্জামান, মতিউর রহমান নিজামী, আলী আহসান মোহাম্মাদ মুজাহিদ ও বিএনপির নেতা সালাউদ্দিন কাদের চৌধুরীর মৃত্যুদণ্ড কার্যকর করার পরও পাকিস্তানের পররাষ্ট্র মন্ত্রণালয় অনুরূপ প্রতিক্রিয়া ব্যক্ত করে।পাকিস্তানের দাবি, যুদ্ধাপরাধের বিচার করে নাকি বাংলাদেশ ১৯৭৪ সালের ত্রিদেশীয় চুক্তির বরখেলাপ করেছে। কিন্তু তাদের ভুলে যাওয়া উচিত নয় যে ওই চুক্তিতে একাত্তরে গণহত্যায় জড়িত পাকিস্তানি সেনাবাহিনীর সদস্যদের শর্তসাপেক্ষে ছেড়ে দেওয়ার কথা বলা হলেও দেশীয় যুদ্ধাপরাধীদের বিচার করা হবে না, এ রকম কোনো ওয়াদা ছিল না। স্বাধীনতার পর ১৯৭২ সালেই দালাল আইনে দেশীয় যুদ্ধাপরাধীদের বিচার শুরু হয়। ১৯৭৫ সালের রাজনৈতিক পটপরিবর্তনের পর সেই বিচারপ্রক্রিয়া থেমে গেলেও যে আইনের ভিত্তিতে এখন যুদ্ধাপরাধীদের বিচার হচ্ছে, সেই ‘আন্তর্জাতিক অপরাধ আইন ১৯৭৩’ কোনো সরকারই বাতিল করেনি। এর অর্থ ওই সরকারগুলোরও বিচারের বিষয়ে সায় ছিল।বাঙালি খান নামে পরিচিত মীর কাসেম আলীর বিচার নিয়ে পাকিস্তান পররাষ্ট্র মন্ত্রণালয়ের বিবৃতির মাধ্যমে সেই দেশের সরকার যে মনোভাব ব্যক্ত করেছে, তাতে একাত্তরের গণহত্যাকে জায়েজ করার চেষ্টাও বটে। পাকিস্তান সরকার একাত্তরের গণহত্যাকে বলেছে ‘কথিত অপরাধ’ এবং বিচারপ্রক্রিয়াকে বলেছে ‘ত্রুটিপূর্ণ’।পাকিস্তান নিজের কথায়ই ধরা খেয়েছে। তারা একদিকে বলছে অভিযোগটি কথিত, অন্যদিকে মন্তব্য করেছে, বিচারপ্রক্রিয়াটি ত্রুটিপূর্ণ। কী ধৃষ্টতা! একাত্তরে বাংলাদেশের জনগণের ওপর যে গণহত্যা চলেছিল, সেটিও পাকিস্তান অস্বীকার করতে চায়। প্রশ্ন হলো, সেই গণহত্যাটি কারা করেছিল? দেশি-বিদেশি তথ্য-উপাত্ত অনুযায়ী পাকিস্তান সরকারের নির্দেশে পাকিস্তান সেনাবাহিনীর সদস্য এবং তাদের এ দেশীয় দোসর আলবদর, আলশামস ও রাজাকারেরাই এই ঘৃণ্য অপরাধ সংঘটিত করেছিল। আর দেরিতে হলেও এখন সেই অপরাধেরই বিচার হচ্ছে।তবে পাকিস্তান বলতে পারে, এই গণহত্যার মূল হোতা যেহেতু পাকিস্তান সেনাবাহিনী ছিল, সেহেতু তাদের বিচারই আগে হওয়া উচিত। মানবাধিকার আন্দোলনের নেত্রী আসমা জাহাঙ্গীর, সাংবাদিক হামিদ মিরসহ অনেকে সেই দাবিও করেছেনও। কিন্তু পাকিস্তান সরকার সেসব আমলে না নিয়ে উল্টো বাংলাদেশের যুদ্ধাপরাধীদের পক্ষ নিয়েছে।পাকিস্তান একাত্তরে বিশ্ব জনমতকে উপেক্ষা করেছে, এখনো করছে। সে সময়ে তারা মানবতার বিপক্ষে অবস্থান নিয়েছিল। এখনো নিচ্ছে। এমনকি পাকিস্তান সরকার গঠিত হামুদুর রহমান কমিশন যেসব সুপারিশ করেছিল, তা–ও তারা বাস্তবায়ন করেনি। জুলফিকার আলী ভুট্টো অপরের ঘাড়ে দোষ চাপাতে এই কমিশন গঠন করলেও পরে দেখেছেন, কেঁচো খুঁড়তে সাপ বেরিয়ে এসেছে। সেই প্রতিবেদনে বাংলাদেশের গণহত্যায় নিহত ব্যক্তিদের সংখ্যা অবিশ্বাস্যভাবে কম দেখানো হলেও পাকিস্তানি সেনা কর্মকর্তাদের যে নৃশংসতা ও লুটপাটের বিবরণ আছে, তাতে সে সময়ে বাংলাদেশে নিয়োজিত প্রত্যেক সেনাসদস্যের বিচার হওয়া উচিত। রাও ফরমান আলী বাংলাদেশের মাটি লাল করে দিতে চেয়েছিলেন। আর নিয়াজি বাংলাদেশের নারীদের লাঞ্ছিত করতে অধীন সেনাসদস্যদের প্ররোচিত করেছেন।আর এখন পাকিস্তান নিজের দেশের যুদ্ধাপরাধীদের বিচার না করে বাংলাদেশি যুদ্ধাপরাধীদের বিচারের বিরোধিতা করছে। এই বিরোধিতার একটি কারণ হতে পারে, পাকিস্তান এখনো সেই যুদ্ধাপরাধীদের তাদের নাগরিক মনে করে। দ্বিতীয়ত, তারা হয়তো ভাবছে, বাংলাদেশি অপরাধীদের বিচার হওয়ার পর পাকিস্তানিদের বিচারের বিষয়টি সামনে চলে আসবে।পাকিস্তানের মনে থাকা উচিত যে ১৯৭৪ সালে বাংলাদেশ, ভারত ও পাকিস্তানের মধ্যে যে ত্রিপক্ষীয় চুক্তি হয়েছিল, তাতে পাকিস্তানি যুদ্ধাপরাধীদের প্রতি ক্ষমশীল হওয়ার কথা থাকলেও বাংলাদেশি যুদ্ধাপরাধীদের ক্ষমা করার কোনো কথা ছিল না। পাকিস্তান তখন অঙ্গীকার করেছিল, তারা নিজ দেশে যুদ্ধাপরাধীদের বিচার করবে এবং বাংলাদেশে আটকে পড়া পাকিস্তানিদের ফেরত নিয়ে যাবে। কিন্তু পাকিস্তান কোনো প্রতিশ্রুত রক্ষা করেনি।বাংলাদেশের যুদ্ধাপরাধীদের বিচার নিয়ে পাকিস্তানের উষ্মার তৃতীয় কারণ হলো দেশটিতে যে এখনো যুদ্ধাপরাধ চলছে, তা থেকে দেশবাসীর দৃষ্টি ভিন্ন দিকে নিয়ে যাওয়া। কূটনৈতিকভাবেও দেশটি প্রায় একঘরে হয়ে পড়েছে। একাত্তরে পাকিস্তানের পরীক্ষিত বন্ধুদের অনেকেই এখন বাংলাদেশের পরীক্ষিত বন্ধু এবং ভূরাজনীতিতে বাংলাদেশকেই তারা অনেক বেশি বিশ্বস্ত মনে করে। সম্প্রতি মার্কিন-ভারত সামরিক সহযোগিতা চুক্তি সইয়ের পর ইসলামাবাদ ভূরাজনীতিতে আরও বেশি কোণঠাসা হয়ে পড়েছে।পাকিস্তানের মনঃকষ্টের আরেকটি কারণ হলো একাত্তরে তারা যে রাজনৈতিক শক্তিকে এখানে মিত্র হিসেবে পেয়েছিল, বাংলাদেশের রাজনীতিতে তাদের ক্রমেই প্রান্তিক অবস্থান। বাংলাদেশের অভ্যন্তরীণ রাজনৈতিক মেরুকরণ যা-ই হোক না কেন, পাকিস্তানবাদী ধ্যানধারণাকে বাংলাদেশের মানুষ চিরতরেই প্রত্যাখ্যান করে এসেছে। পাকিস্তান যাদের সামনে রেখে এখানে পাকিস্তানি ভাবধারা পুনঃপ্রতিষ্ঠার খোয়াব দেখেছিল, একের পর এক তাঁরা ফাঁসিতে ঝোলায় মনের কষ্টটা আরও বেড়েছে বৈকি।আর বাংলাদেশের অভ্যন্তরীণ বিষয়ে নাক গলাবে না—এ প্রতিশ্রুতি দেওয়ার পরও তুরস্কের বিরূপ প্রতিক্রিয়ার পেছনে সেখানকার ক্ষমতাসীন কট্টরপন্থী দলটির সঙ্গে বাংলাদেশের জামায়াতে ইসলামীর আদর্শিক বন্ধনই কাজ করেছে বলে ধারণা।ইহাতে মন্তব্য প্রদান বন্ধ রয়েছে
156		কূটনৈতিক প্রতিবেদক। ৫ সেপ্টেম্বর ২০১৬সংবাদ: একাত্তরে মানবতাবিরোধী অপরাধে জামায়াতের নেতা মীর কাসেম আলীর মৃত্যুদণ্ড কার্যকরের ঘটনায় তুরস্কের প্রতিক্রিয়ার কড়া জবাব দিয়েছে বাংলাদেশ। এ ঘটনাকে স্বাধীন ও সার্বভৌম বাংলাদেশের অভ্যন্তরীণ বিষয়ে হস্তক্ষেপের শামিল বলে উল্লেখ করেছে ঢাকা। সোমবার পররাষ্ট্র মন্ত্রণালয়ের এক সংবাদ বিজ্ঞপ্তিতে এ কথা বলা হয়েছে। এতে বলা হয়, বাংলাদেশের এই প্রতিক্রিয়া লিখিতভাবে ঢাকায় অবস্থিত তুর্কি দূতাবাসে পৌঁছে দেওয়া হয়েছে।বিপ্লবদাম্ভিক এরদোয়ান নিজের দেশে অল্পের জন্য বেঁচে গিয়ে এখন বাংলাদেশ নিয়ে নাক গলানো শুরু করে দিয়েছেন!মনজুর এলাহীআইএস তথা জঙ্গিবাদের সূতিকাগার হিসেবে এখন বহির্বিশ্বে তুরস্কের জয়জয়কার। জঙ্গিবাদের পৃষ্ঠপোষক জামায়া​েতর নেতার ফাঁসিতে তুরস্ক সরকার প্রতিক্রিয়া দেখাবে, এটাই স্বাভাবিক। বাংলাদেশের অভ্যন্তরীণ বিষয়ে নাক গলিয়ে তুরস্ক সরকার কূটনৈতিক শিষ্টাচার লঙ্ঘন করেছে। এ বিষয়ে বাংলাদেশ সরকারের শক্ত অবস্থানকে সাধুবাদ জানাই।এস দেওয়ানতুরস্ক বারবার ন্যাকামি করছে। তুরস্ক ও পাকিস্তানের মতো দেশের সঙ্গে সম্পর্ক ভালো থাকলেই কী, আর না থাকলেই কী। যারা আমাদের রাষ্ট্রীয় স্বার্থের বিরুদ্ধে কথা বলবে, তাদের বিরুদ্ধে বাংলাদেশের কড়া অবস্থান থাকা উচিত। তুরস্ককে বলে দিন, দেশটি যেন মুখ সামলে কথা বলে। আমরা পাকিস্তান/তুরস্ককে গুরুত্বপূর্ণ দেশ মনে করি না। ইহাতে মন্তব্য প্রদান বন্ধ রয়েছে
157		ঢাকা থেকে বগুড়ার দূরত্ব ২৩০ কিলোমিটার। স্বাভাবিক অবস্থায় চার ঘণ্টায় পৌঁছার কথা। কিন্তু গত শুক্রবার বিকেল পাঁচটায় কল্যাণপুর থেকে শ্যামলী পরিবহনের বাসে উঠতেই সড়কে যানজট। সাভার জাতীয় স্মৃতিসৌধ পর্যন্ত বাস চলছিল গায়ে গায়ে ধাক্কা দিয়ে। এরপর কিছুটা ফাঁকা হলেও বৃষ্টির কারণে গতি ছিল মন্থর। ফলে যখন বগুড়ার কেন্দ্রস্থল সাতমাথায় এসে বাস থামল, তখন রাত ১১টা। শহরটি বেশ পরিচ্ছন্ন, অন্তত ঢাকার সঙ্গে তুলনা করলে। অধিকাংশ দোকানপাট তখন বন্ধ থাকলেও রিকশা, অটোরিকশা ও ইজিবাইকের ভিড় চোখে পড়ার মতো।বাস থেকে নেমে রিকশাযোগে আমরা মফিজ পাগলার মোড়ে একটি হোটেলে গিয়ে উঠলাম। নিচের তিনতলায় দোকানপাট। ওপরে আবাসিক হোটেল ও রেস্তোরাঁ। বগুড়াকে বলা হয় উত্তরের প্রাণকেন্দ্র। ব্যবসা-বাণিজ্য, যোগাযোগ সব দিক থেকে এগিয়ে ছিল বগুড়া।হোটেলের ব্যবস্থাপককে জিজ্ঞেস করি, কেমন চলছে। বললেন, ব্যবসা-বাণিজ্য মোটামুটি। তবে বগুড়া থেমে আছে। থেমে থাকা বলতে তিনি গত নয় বছরে বগুড়ায় উন্নয়নকাজ হচ্ছে না, সেটাই বোঝালেন। বললেন, এই যে রাস্তাঘাট দেখছেন, সবই বিএনপি আমলের। এরপর তত্ত্বাবধায়ক সরকারের দুই বছর এবং আওয়ামী লীগের সাত বছর কোনো কাজ হয়নি। হোটেলে আসা আরও দু-চারজন অতিথির সঙ্গে কথা হলো। ব্যবসার কাজেই বগুড়ায় এসেছেন। তাঁরাও বগুড়ার যোগাযোগ সমস্যার কথা বললেন। ঢাকা থেকে আসতে পাঁচ–ছয় ঘণ্টা লেগে যায়। কিন্তু রাজশাহী, চট্টগ্রাম বা সিলেটে খুব কম সময়ে বিমানে যাওয়া যায়।শনিবার সকালে ম্যাক্স মোটেলে সাংবাদিক ও নাগরিক সমাজের কয়েকজন প্রতিনিধির সঙ্গে আলোচনাতেও বগুড়ার উন্নয়নের বিষয়টি গুরুত্ব পায়। বগুড়াবাসীর প্রধান দাবি কী—জিজ্ঞেস করলে তাঁরা বলেন, ব্যবসা-বাণিজ্যের প্রাণকেন্দ্র হিসেবে বগুড়ায় একটি বিমানবন্দর স্থাপন জরুরি। দূরত্ব যত কম হোক না কেন, সড়কপথে ঢাকায় যেতে অনেক সময় লাগে। দ্বিতীয় দাবি বিশ্ববিদ্যালয়। তৃতীয় দাবি সিটি করপোরেশন ও বিভাগ।বিভাগ নিয়ে বগুড়াবাসীর মধ্যে কিছুটা হতাশা আছে। তাঁদের কথা হলো, লোকসংখ্যা ও আয়তনের দিক থেকে বগুড়া অনেক বিভাগীয় শহর থেকে বড়। তারপরও সিটি করপোরেশন করা হয়নি। অথচ কুমিল্লা ও ফরিদপুরকে বিভাগ করার উদ্যোগ চলছে। এটিকে বগুড়ার প্রতি সরকারের বিমাতাসুলভ আচরণ বলে মনে করেন তাঁরা। উল্লেখ্য, বর্তমানে বগুড়ার লোকসংখ্যা প্রায় পাঁচ লাখ, আয়তন ৭০ বর্গকিলোমিটার।বগুড়া পৌরসভার মেয়র মাহবুবুর রহমান বিএনপি–দলীয়। আগের মেয়াদেও তিনি মেয়র ছিলেন। তবে কাউন্সিলর পদে এবার আওয়ামী লীগের পাল্লাই ভারী। অনেকের অভিযোগ, বিএনপি–দলীয় মেয়র হওয়ার কারণে বগুড়া বঞ্চিত হচ্ছে। পৌরসভার সঙ্গে সংশ্লিষ্ট একজন জানান, নয়টি ওয়ার্ড নিয়ে গঠিত পৌরসভা যে বরাদ্দ পায়, বগুড়াতেও সেই বরাদ্দ দেওয়া হয়। সে ক্ষেত্রে কাঙ্ক্ষিত উন্নয়ন হবে কীভাবে?তবে বগুড়ার নাগরিক আন্দোলনের একাধিক নেতা বলেছেন, বিএনপি আমলে রাস্তাঘাটের উন্নয়ন হলেও রাজনৈতিক কারণে প্রস্তাবিত বিশ্ববিদ্যালয়টি আটকে দেওয়া হয়েছিল। শেখ হাসিনার প্রথম সরকারের আমলে যে ১২টি প্রযুক্তি বিশ্ববিদ্যালয় স্থাপনের উদ্যোগ নেওয়া হয়েছিল, তার মধ্যে বগুড়ারও একটি ছিল। কিন্তু বিএনপি ক্ষমতায় এসে সেটি বাতিল করে দেয়। তখন বিএনপি নেতা তারেক রহমান নাকি বলেছিলেন, প্রযুক্তি বিশ্ববিদ্যালয় নয়, বগুড়ায় সাধারণ বিশ্ববিদ্যালয় হবে। কিন্তু গত দেড় দশকেও সেই বিশ্ববিদ্যালয় হয়নি। বগুড়ার বৃহত্তম শিক্ষাপ্রতিষ্ঠান সরকারি আজিজুল হক কলেজের শিক্ষার্থী সংখ্যা ৪০ হাজার। গত কয়েক  বছরে রাজশাহী বোর্ডের পরীক্ষায় বগুড়ার শিক্ষাপ্রতিষ্ঠানগুলো ভালো ফল করে আসছে। এ কারণে এখানে শিক্ষার্থীদের ভিড়ও বেশি। কিন্তু সরকারি স্কুল মাত্র দুটি। বগুড়াবাসীর দাবি, অন্তত আরও দুটি শিক্ষাপ্রতিষ্ঠানকে সরকারি করা হোক।বগুড়া বিভাগের দাবিও বেশ পুরোনো। এ নিয়ে বগুড়াবাসী অনেক আন্দোলন-সংগ্রামও করেছেন। তঁারা চান, বগুড়া, গাইবান্ধা, জয়পুরহাট ও সিরাজগঞ্জ নিয়ে নতুন বিভাগ হোক। বগুড়াবাসীর আরেকটি প্রধান দাবি বঙ্গবন্ধু সেতুর সঙ্গে রেলযোগাযোগ স্থাপন। তাঁরা মনে করেন, ঢাকার সঙ্গে সরাসরি রেলযোগাযোগ স্থাপিত হলে এখানকার শিল্প ও কৃষিপণ্য পরিবহন সহজতর হবে। যাত্রীরাও কম সময়ে, কম খরচে যাতায়াত করতে পারবেন।২০১৫ সালের নভেম্বরে প্রধানমন্ত্রী শেখ হাসিনা বগুড়া সফরকালে বলেছিলেন, বগুড়ায় বিশ্ববিদ্যালয়, রেলপথ, অর্থনৈতিক জোন—সবই হবে। তিনি এও বলেছিলেন যে বিএনপি উন্নয়ন করেনি, মানুষ মেরেছে। তাঁর সরকার সারা দেশের উন্নয়ন করবে, বগুড়াও বিমুখ হবে না। বগুড়াবাসী এখন প্রধানমন্ত্রীর সেই প্রতিশ্রুতির বাস্তবায়ন দেখতে চায়। প্রধানমন্ত্রীর সফরের পর নতুন রেললাইন স্থাপন নিয়ে কিছুটা তৎপরতা দেখা গেলেও দৃশ্যমান কিছু হয়নি। জমি অধিগ্রহণের কাজও এগোয়নি। তবে এই সরকারের আমলে আড়াই হাজার মেট্রিক টন ধারণক্ষমতাসম্পন্ন সাইলো স্থাপন করা হয়েছে। আগামী মাসে এটি উদ্বোধন হওয়ার কথা।বিকেলে প্রথম আলো অফিসে কথা হয় সচেতন নাগরিক কমিটির সভাপতি অধ্যাপক বজলুল করিম বাহার, নাট্যকর্মী তৌফিক হাসান ময়না, আইনজীবী আবদুল লতিফ, উন্নয়নকর্মী কে জি এম ফারুক ও এম এ খালেকের সঙ্গে। উপস্থিত​ ছিলেন প্রথম আলোর বগুড়া প্রতিনিধি আনোয়ার পারভেজও। বগুড়ার সাংস্কৃতিক কর্মকাণ্ড সম্পর্কে জানতে চাইলে তাঁরা বলেন, রাজনৈতিক নেতারা যখন খেয়োখেয়িতে ব্যস্ত, তখন বগুড়ার সংস্কৃতিকর্মীরা জঙ্গিবাদ ও মৌলবাদের বিরুদ্ধে জনগণের মধ্যে সচেতনতা গড়ে তুলতে পেরেছেন। তাঁরা নিয়মিত নাটক-অনুষ্ঠান করছেন। সকালে শহরের বিভিন্ন এলাকায় জঙ্গিবাদের বিরুদ্ধে কয়েকটি মানববন্ধন দেখলাম। বিভিন্ন শিক্ষাপ্রতিষ্ঠানের প্রচুর ছেলেমেয়ে তাতে অংশ নিয়েছে।বগুড়ার নাগরিক প্রতিনিধিরা জানালেন, এক বছর ধরে তাঁরা নবাববাড়ি উদ্ধারের আন্দোলন করছেন। এ ব্যাপারে প্রশাসনও সহায়তা করছে। কিন্তু আগে থেকেই একটি প্রভাবশালী মহল বাড়িটি দখলে নেওয়ার চেষ্টা চালিয়ে আসছে। এমনকি তারা নবাববাড়ির একজন প্রতিনিধির কাছ থেকে কথিত দলিলও করিয়ে নিয়েছে। এ কারণে সংস্কৃতিবিষয়ক মন্ত্রণালয় এটিকে জাতীয় ঐতিহ্য হিসেবে ঘোষণা করলেও দখ​েল নিতে পারেনি। বাড়ির সামনে সংস্কৃতি মন্ত্রণালয়ের ছোট্ট ফলকের পাশে কথিত ক্রেতার বিশাল ফলক ঝুলছে। এ ব্যাপারে বগুড়ার সংস্কৃতিসেবীরা সংস্কৃতিমন্ত্রী আসাদুজ্জামান নূরের সঙ্গেও বসেছেন। বগুড়ার যানজটের কথা উল্লেখ করে একজন ব্যবসায়ী জানালেন, এক দশক আগে সড়কগুলো যখন প্রশস্ত করা হয়েছিল, তখন শহরে এত যানবাহন ছিল না। এখন যানবাহন বেড়েছে। ফলে সড়কগুলো আরও প্রশস্ত করা প্রয়োজন। সাতমাথা মোড়ে প্রায়ই যানজট লেগে থাকে। তিনি বললেন, পঞ্চগড় থেকে বগুড়া হয়ে যে সড়কটি ঢাকা গেছে, এটি চার লেন হওয়া দরকার। গত সোমবার টিভির খবরে দেখলাম, সিরাজগঞ্জ থেকে পলাশবাড়ী হয়ে রংপুর পর্যন্ত চার লেন হচ্ছে। এটি কেবল বগুড়াবাসী নয়, গোটা উত্তরাঞ্চলের জন্যই সুসংবাদ।তৌফিক হাসান ময়নার মতে, বিএনপি আমলে উন্নয়নের নামে অনেক অঘটনও ঘটেছে, যার জ্বলন্ত উদাহরণ বগুড়া কেন্দ্রীয় শহীদ মিনার। সারা দেশে শহীদ মিনারের যে শিল্প-সৌন্দর্য ও নকশা, তার থেকে এটি ভিন্ন ও বেঢপ আকৃতির। বগুড়াবাসীর দাবি, এটি ভেঙে নতুন শহীদ মিনার নির্মাণ করা হোক। থমসন হল উদ্ধার করে বগুড়ায় একটি আধুনিক মিলনায়তন স্থাপন করা হোক। তাতে সংস্কৃতিচর্চার সুযোগ বাড়বে।বগুড়াবাসীর দুঃখ করতোয়া নদী। এককালের ব্যবসা-বাণিজ্যের প্রধান বাহন এই নদীটি দখল হয়ে যাচ্ছে। বিভিন্ন স্থানে ভরাট করে অবৈধ স্থাপনা নির্মাণ করা হচ্ছে। আর এই দখলবাজিতে নেতৃত্ব দিচ্ছেন ক্ষমতাসীন দলের নেতা-কর্মীরাই।বগুড়ার রাজনীতি কেমন চলছে? এর জবাবে নাগরিক সমাজের একজন প্রতিনিধি জানালেন, বিএনপির ঘাঁটি বলে পরিচিত বগুড়ায় বিএনপির অবস্থা ভালো নয়। আর আওয়ামী লীগ আছে দখলবাজি ও চাঁদাবাজিতে ব্যস্ত। সংগঠন নিয়ে কেউ ভাবছেন না। তাঁর মতে, বিএনপির জেলা সভাপতি সাইফুল ইসলাম তারেক রহমানের অত্যন্ত আস্থাভাজন। আবার তিনি আওয়ামী লীগ, শ্রমিক লীগ ও প্রশাসনের সঙ্গে তাল মিলিয়ে চলেন। দলের অনেক ত্যাগী নেতা-কর্মী নিষ্ক্রিয় হয়ে গেছেন। ১ সেপ্টেম্বর  বিএনপি যে সমাবেশ ও মিছিল করেছে, তাকে অনেকে ফটোসেশন বলে অভিহিত করেছেন। বিএনপির বেহাল অবস্থার জন্য মূলত হঠকারী রাজনীতিই দায়ী। ২০১৫ সালের ৫ জানুয়ারি শান্তিপূর্ণ মিছিল থেকে পুলিশের ওপর পেট্রলবোমা নিক্ষেপ করা হলে চার–পাঁচজন মানুষ মারা যান। অসংখ্য গাড়ি পোড়ানো হয়। এরপর বিএনপির নেতা–কর্মীদের বিরুদ্ধে ব্যাপক ধরপাকড় চলে, অনেকে কারারুদ্ধ হন। তবে জেলা সভাপতি ও সাধারণ সম্পাদক নিরাপদেই ছিলেন বলে বগুড়ার সাংবাদিক বন্ধুরা জানালেন।অভিযোগ আছে, ওয়ার্ড কমিটি, সম্মেলনে প্রতিনিধি মনোনয়ন, পৌরসভা ও উপজেলা নির্বাচনে মনোনয়ন পেতে জেলা নেতাদের প্রচুর অর্থ দিতে হয়েছে। এতে প্রমাণিত হয়, ক্ষমতাসীন দলের পাশাপাশি বিরোধী দ​লও পিছিয়ে নেই। বগুড়ায় আওয়ামী লীগের সাংগঠনিক অবস্থা বরাবরই নাজুক। পূর্ণাঙ্গ কমিটি নেই। অপূর্ণ কমিটির সভাপতি মমতাজ উদ্দিনের একক কর্তৃত্বে দল চলে। চেম্বার থেকে ডায়াবেটিক সমিতি—সবখানে ক্ষমতাসীনদের দখলবাজি চলছে। আর পরিবহন খাত পুরোটাই শ্রমিক ও যুবলীগের নিয়ন্ত্রণে। এক হিসাবে জানা যায়, প্রতিদিন বগুড়ায় তিন হাজার বাস–ট্রাক চলে এবং প্রতিটি যানবাহন থেকে গড়ে ২০০ টাকা চাঁদা তোলা হয়। সে ক্ষেত্রে বছরে চাঁদার পরিমাণটি সহজেই অনুমান করা যায়।বগুড়ায় সাতটি আসনের মধ্যে মাত্র দুটি আওয়ামী লীগের সাংসদ—আবদুল মান্নান ও হাবিবুর রহমান। বাকি পাঁচটির একটি জাসদ ও চারটি জাতীয় পার্টির। সাংসদেরা দলের নেতা–কর্মীদের খুব একটা পাত্তা দেন না। প্রশাসনের যোগসাজশে তঁারাই সবকিছু করেন।বগুড়ার বিভিন্ন শ্রেণি-পেশার মানুষের সঙ্গে কথা বললে তাঁরা স্বীকার করেন, বিএনপির সময় তারেক রহমানের উদ্যোগে বগুড়ার উন্নয়ন হয়েছে। আবার দলের বর্তমান দুরবস্থার জন্যও তিনি দায়ী। বিএনপি আমলে চম্পা মহল দ্বিতীয় হাওয়া ভবন হিসেবে পরিচিতি লাভ করে।জামায়াতে ইসলামীর অবস্থা কী জানতে চাইলে একজন বললেন, স্থানীয় জামায়াতের সঙ্গে বিএনপির দূরত্ব বাড়ছে। জামায়াত কাজ করে গোপনে। মিছিল, সমাবেশ নেই। স্থানীয় আওয়ামী লীগের নেতা–কর্মীদের সঙ্গে সমঝোতা করেই জামায়াত নেতাদের হাসপাতাল, কোচিং সেন্টার ও শিক্ষাপ্রতিষ্ঠানগুলো চালু আছে। গত নির্বাচনে পাঁচটি উপজেলায় জামায়াতের প্রার্থীরা চেয়ারম্যান নির্বাচিত হয়েছেন।নানা প্রতিকূলতা সত্ত্বেও বগুড়া শিল্পায়নে এগিয়ে আছে। বগুড়ায় ছোট-বড় মিলিয়ে ৩০টি পাটকল, ২টি কাগজকল ও ১টি সিমেন্ট কারখানা আছে। ক্ষুদ্র ও মাঝারি শিল্পের মধ্যে কৃষিসরঞ্জাম, শ্যালো মেশিন, ধানমাড়াই কল, টাইলস, পোলট্রি ফিড এবং ইজিবাইক কারখানা চালু রয়েছে। ২০১৫ সালে টর্নেডোতে পোলট্রি শিল্পে বিপর্যয় হলেও সেগুলো আবার ঘুরে দাঁড়িয়েছে।সোহরাব হাসান: কবি, সাংবাদিক।sohrabhassan55@gmail.comইহাতে মন্তব্য প্রদান বন্ধ রয়েছে
158		সংবাদ: প্রয়াত রাষ্ট্রপতি জিয়াউর রহমানের স্বাধীনতা পুরস্কারের পদক আর জাতীয় জাদুঘরে থাকছে না। দু-এক দিনের মধ্যেই মন্ত্রিপরিষদ বিভাগ এই পদক ফেরত নেবে। বিএনপির নেতৃত্বাধীন চারদলীয় জোট সরকারের মেয়াদে পদকটি জাতীয় জাদুঘরে পাঠানো হয়েছিল। সাঈদ, মুক্তিযোদ্ধাজাতির জনক বঙ্গবন্ধু শেখ মুজিবুর রহমানকে ছোট করার জন্যই তাঁর সঙ্গে জিয়াউর রহমানকে মরণোত্তর স্বাধীনতা পদক দিয়েছিল বিএনপি-জামায়াত জোট সরকার। কোথায় বঙ্গবন্ধু; আর কোথায় একজন আর্মি অফিসার, মেজর কিংবা মেজর জেনারেল জিয়া! আবু তাহেরবাংলাদেশের লাখো-কোটি মানুষের মন থেকে তো আর জিয়াকে সরিয়ে নেওয়া যাবে না! শহিদুল্লাহ্ আল ফারুকীহিংসা প্রতিহিংসা হয়ে ফিরে আসে। বর্তমান ক্ষমতাসীনদের মনে রাখা উচিত, তারা চিরস্থায়ীভাবে ক্ষমতায় থাকবে না। এদের পরে যারা ক্ষমতায় আসবে, তারা স্বাভাবিকভাবে আওয়ামীবিরোধী হবে...যা জাতির জন্য ভালো কিছু নয়।ইহাতে মন্তব্য প্রদান বন্ধ রয়েছে
159		নিজস্ব প্রতিবেদক। ৬ সেপ্টেম্বর ২০১৬সংবাদ: স্বাস্থ্যমন্ত্রী মোহাম্মদ নাসিম বলেছেন, রামপাল বিদ্যুৎকেন্দ্রের বিরোধিতা করে পত্রিকায় শিরোনাম হওয়া যেতে পারে। কিন্তু জনগণের সমর্থন পাওয়া যাবে না। আজ মঙ্গলবার দুপুরে রাজধানীর ডিপ্লোমা ইঞ্জিনিয়ার্স ইনস্টিটিউশন মিলনায়তনে আইভি রহমানের ১২তম মৃত্যুবার্ষিকী উপলক্ষে আয়োজিত এক স্মরণসভায় নাসিম এসব কথা বলেন।সাঈদ সাব্বির আহমেদজনগণ বলতে অন্ধ আওয়ামী সমর্থকদের বোঝালে আপনি যথার্থই বলেছেন। বাকি জনগণ এতটাই বিরক্ত আর অসহায় যে আপনারা কী বললেন, তা কানেও নেয় না এখন।মাহফুজা বুলবুলজনসমর্থনের প্রশ্ন আসে কেন? আপনারা জনসমর্থন বা জনগণের চাওয়াকে আদৌ পাত্তা দেন?রাজীব চৌধুরীমোহাম্মদ নাসিম, তাহলে রামপালের ওপর গণভোট দিয়ে দেখেন, জনসমর্থন কোন দিকে যায়। সুন্দরবন ধ্বংসের দিকে যায়, না সুন্দরবন রক্ষার দিকে যায়।ইহাতে মন্তব্য প্রদান বন্ধ রয়েছে
160		সাথীর জন্য আমার খুব দুঃখ হচ্ছে। মনে হচ্ছে, তার মতো হতভাগী আর কেউ নেই। স্কুলে তার পরীক্ষার ফি বাকি ছিল মাত্র ৮০ টাকা। আর এ জন্য সাথী আক্তারকে শাস্তি হিসেবে রোদের মধ্যে এক ঘণ্টা দাঁড় করিয়ে রাখা হয়। সাথী মেনে নিতে পারেনি এই অপমান। তাই গলায় ওড়না পেঁচিয়ে আত্মহত্যা করে সে। আজ মঙ্গলবার প্রথম আলোয় সাথীর আত্মহত্যার এই খবর প্রকাশিত হয়। সাথীর মতো আমরাও মেনে নিতে পারছি না তার এই অপমান। মেনে নিতে পারছি না তার এমন করুণ মৃত্যু। লজ্জা ও অপমানবোধ কতটা তীব্র হলে আত্মহত্যার মতো সিদ্ধান্ত নিতে পারে এইটুকুন একটি মেয়ে? এইটুকুন মেয়েই তো। মাত্র ১৪ বছর বয়স হয়েছিল সাথীর। পড়ালেখা করত চাঁদপুরের সদর উপজেলার বাগাদী ইউনিয়নের বাগাদী গণি উচ্চবিদ্যালয়ে অষ্টম শ্রেণিতে। স্কুলের মাসিক বেতন, পরীক্ষার ফিসহ ছিল ৪০০ টাকা। এর মধ্যে ৩২০ টাকা পরিশোধ করা হয়। বাকি ৮০ টাকা না দেওয়ায় গত রোববার বিদ্যালয়ের সহকারী প্রধান শিক্ষক মো. আলাউদ্দিন সাথীসহ কয়েকজন শিক্ষার্থীকে রোদের মধ্যে এক ঘণ্টা দাঁড় করিয়ে রাখেন। পরদিন সকালে সে পরীক্ষার ফির বকেয়া ৮০ টাকা মায়ের কাছে চাইলে তিনি তা জোগাড় করতে বাড়ির অন্য মানুষের কাছে যান। এরই ফাঁকে গলায় ফাঁস দিয়ে আত্মহত্যা করে সাথী। টাকা ছাড়া স্কুলে গেলে আবারও একইভাবে অপমানিত হতে হবে, হয়তো এই ভেবেই সে আত্মহত্যা করেছে।সাথীর বাবা দেলোয়ার হোসেন পেশায় দিনমজুর। হয়তো ঠিক সময়ে মেয়ের স্কুলের বেতন ও পরীক্ষার ফির টাকা জোগাড় করতে পারেননি। ৮০ টাকা কম পড়ে গিয়েছিল। আর তাতেই সহকারী প্রধান শিক্ষকের রাগ হয়ে গেল। রাগের চোটে রোদে এক ঘণ্টা দাঁড় করিয়ে রাখলেন সাথীকে। সঙ্গে আরও কয়েকজনকে। তারাও সাথীর মতো ঠিক সময়ে বেতন ও পরীক্ষার ফি জমা দিতে পারেনি। এ কেমন দেশে বাস করছি আমরা! মাত্র কয়েকটি টাকার জন্য একজন শিক্ষক কী করে শিক্ষার্থীদের এমন শাস্তি দিতে পারেন? তিনি তো আসলে শিক্ষক নন, শিক্ষক নামের কলঙ্ক। কোনো শিক্ষার্থী সময়মতো বেতন বা পরীক্ষার ফি জমা না দিলে সে জন্য স্কুল কর্তৃপক্ষ তার অভিভাবককে নোটিশ দিতে পারে বা ডেকে নিয়ে বলতে পারে। কোনো শিক্ষার্থীকে শাস্তি দিতে পারে না। গত এপ্রিল মাসে সাভার পৌর এলাকায় একইভাবে শিক্ষকের অপমান সইতে না পেরে দশম শ্রেণির এক ছাত্রী আত্মহত্যা করে। সাভার পৌর এলাকার সবুজবাগ মহল্লার চাইল্ড হেভেন স্কুলের দশম শ্রেণির ছাত্রী সোনালী আক্তার তিন মাসের বকেয়া বেতন ১ হাজার ৮০০ টাকার মধ্যে ৫০০ দিয়ে প্রথম সাময়িক পরীক্ষার বসার অনুমতি চাইলে প্রধান শিক্ষক মো. কাবুল মিয়া ওই ছাত্রীকে গালাগাল করে বিদ্যালয় থেকে বের করে দেন। সোনিয়াও মেনে নিতে পারেনি তার এই অপমান। দুঃখ, ক্ষোভ ও লজ্জায় বাসার সিলিং ফ্যানে গলায় ফাঁস দিয়ে আত্মহত্যা করে সে। এ রকম আরও অনেক ঘটনা অতীতে ঘটেছে। প্রশ্ন হচ্ছে, এ রকম কি চলতেই থাকবে? এর কি কোনো প্রতিকার নেই? আর কত সাথী, আর কত সোনিয়া এভাবে প্রাণ দেবে? শিক্ষকতা হচ্ছে একটি মহান পেশা। শিক্ষকের অবস্থান সমাজের অনেক উঁচুতে। কিন্তু কিছু শিক্ষকের কর্মকাণ্ডে তাঁদের সে মর্যাদা ধুলায় লুটাচ্ছে। ওই শিক্ষকেরা শিক্ষার্থীদের মারধর করেন, গালাগাল করেন। শিক্ষাপ্রতিষ্ঠানে শারীরিক ও মানসিক শাস্তি বন্ধ করতে সরকার ২০১০ সালের ৯ আগস্ট একটি পরিপত্র জারি করে। ওই পরিপত্রে দেশের সরকারি-বেসরকারি স্কুল, কলেজ, মাদ্রাসা, বিশ্ববিদ্যালয়সহ সব শিক্ষাপ্রতিষ্ঠানে শিক্ষার্থীদের শারীরিক শাস্তি দেওয়া সম্পূর্ণ নিষিদ্ধ ঘোষণা করা হয়। কিন্তু কিছু শিক্ষক যে এই নিষেধাজ্ঞার তোয়াক্কা করছেন না, তা বোঝাই যাচ্ছে। মুষ্টিমেয় যেসব শিক্ষক কোমলমতি শিক্ষার্থীদের সঙ্গে এমন নিষ্ঠুর আচরণ করেন—আসুন, আমরা এসব শিক্ষকের বিরুদ্ধে সোচ্চার হই।রোকেয়া রহমান: সাংবাদিকইহাতে মন্তব্য প্রদান বন্ধ রয়েছে
161		শহীদ কাদরীর আবির্ভাব ছিল দাপুটে। কবিতায়, আড্ডায়, বাউণ্ডুলেপনায়, ঠাট্টায়। ১৯৫০-এর দশকের ঢাকা শহর তখন আড়মোড়া ভেঙে জাগতে শুরু করেছে। তার মধ্যে জেগে উঠছে ভবিষ্যতের এক স্বাধীন দেশের রাজধানী হওয়ার তৃষ্ণা। আর তাতে ইন্ধন দিচ্ছেন সদ্য তারুণ্যে পা দেওয়া বেপরোয়া কিছু কবি ও শিল্পী। কিশোর শহীদ কাদরী ভিড়ে গেলেন এই দলে। শুধু ভিড়লেন না, হয়ে উঠলেন আড্ডার মধ্যমণি। উন্মাতাল ঝোড়ো হাওয়ার মতো তাঁর উপস্থিতি মাতিয়ে দিল ঢাকার নানা গলি, রেস্তোরাঁ আর বইয়ের দোকান।শামসুর রাহমান, সৈয়দ শামসুল হক ও আল মাহমুদের যে কবিদলের সঙ্গে এক নিশ্বাসে আসে শহীদ কাদরীর নাম, সেখানে তিনিই সর্বকনিষ্ঠ। তাঁর জন্ম ১৯৪২ সালের ১৪ আগস্ট। শামসুর রাহমানের চেয়ে সাক্ষাৎ ১৩ বছরের ছোট। কিন্তু তাঁর নিজের বয়স যখন ১৪, তখনই তাঁর কবিতা অনুমোদন পেয়ে গেছে বুদ্ধদেব বসুর। বুদ্ধদেব বসু তখন আধুনিক বাংলা কবিতার বিধাতাপ্রায়। তাঁরই অভিজাত সাহিত্যপত্র কবিতায় বেরিয়ে গেল কিশোর শহীদ কাদরীর লেখা।তরুণ শহীদ কাদরীর চালচুলোহীন বাউণ্ডুলে জীবন হয়ে উঠেছিল কিংবদন্তিপ্রতিম। এই উন্মূল ছন্নছাড়া নগর-জীবনের ছবি তাঁর কবিতাকেও অনন্য করে তুলেছিল। কবিতায় তিনি ছিলেন অকপট, নিজেকে প্রকাশ করার ব্যাপারে একেবারে খোলামেলা।এসব অনন্যতা সত্ত্বেও শহীদ কাদরী বেশি লেখেননি। ১৯৬৭ সালে বেরোয় তাঁর প্রথম কবিতার বই উত্তরাধিকার। প্রথম বই দিয়েই বাজিমাত। এরপর আর দুটো মাত্র কাব্যগ্রন্থ তোমাকে অভিবাদন প্রিয়তমা ও কোথাও কোনো ক্রন্দন নেই। এরপর তাঁর লেখা প্রায় থেমে যায়। তিনি চিরকালের জন্য পাড়ি জমান বিদেশে। মৃত্যুর কিছুকাল আগে আবার লেখালেখিতে সচল হতে শুরু করেছিলেন।শহীদ কাদরী যে বেশ শখ করে বিদেশে গিয়েছিলেন, তা নয়। গিয়েছিলেন হতাশা নিয়ে। কাছের কিছু মানুষের কাছ থেকে প্রবঞ্চনার শিকার হয়ে। তবে সে তিক্ততা তাঁর মনে চিরস্থায়ী দাগ ফেলেনি। নানা দেশে ঘোরাঘুরি করে শহীদ কাদরী শেষমেশ থিতু হয়েছিলেন যুক্তরাষ্ট্রে। বাংলাদেশ থেকে কেউ গেলে আন্তরিকভাবে তাঁকে বরণ করতেন।নিউইয়র্কে শহীদ কাদরীর বাড়িতে তাঁর উষ্ণ আতিথ্যের কথা বারবার মনে পড়ছে। তখনো তাঁর কঠিন অসুখ। যকৃতের নিয়মিত ডায়ালিসিস করতে হয়। আহার-নিদ্রা চলে কঠোর শৃঙ্খলায়, স্ত্রী নীরা কাদরীর মমতাময় শাসনে। তবু তার মধ্যেও তাঁর ক্লান্তি নেই। তিনি আমাদের ছাড়েন না। তাঁর বিখ্যাত সেই আড্ডা চলল মধ্যরাত পর্যন্ত। আর সেই আড্ডায় ফিরে ফিরে আসতে থাকল দুটিই মাত্র প্রসঙ্গ: বাংলাদেশ আর কবিতা। আর সব ছাপিয়ে ঘরে প্রতিধ্বনি তুলতে লাগল তাঁর প্রাণখোলা হাসি। মনের গভীরে তিনি জানতেন, আর কখনো তাঁর বাংলাদেশে ফেরা হবে না। কিন্তু বারবার বললেন, ‘দেশে আমি একবারের জন্য হলেও যাব।’প্রবাস-জীবনের দীর্ঘ নীরবতার পর বেরিয়েছিল শহীদ কাদরীর শেষ কবিতার বই আমার চুম্বনগুলো পৌঁছে দিও। এরপর তাঁর কলম আর রুদ্ধ হয়নি। ধীরে চলছিল, কিন্তু সচল ছিল। নতুন বইয়ের কথাও হয়তো ভাবছিলেন। মৃত্যু তাতে যতি টেনে দিল।শহীদ কাদরী বাংলা একাডেমি পুরস্কার পেয়েছেন, পেয়েছেন একুশে পদক। কবির জন্য তো এসব বাহ্য সম্মান। পাঠকদের ভালোবাসা পেয়েছেন বুকভরা। আর, একটি অনন্য আসন তো তাঁর থেকেই যাবে চিরকাল। বাংলাদেশের কবিতার প্রতিষ্ঠাতা প্রজন্মের তিনিও তো একজন। এ জন্য চিরকাল তিনি অভিবাদন পেয়ে যাবেন ভবিষ্যৎ​ বাংলা কবিতার।তোমাকে অভিবাদন, কবি! আরও পড়ুনকবি শহীদ কাদরী আর নেইইহাতে মন্তব্য প্রদান বন্ধ রয়েছে
162		নিজস্ব প্রতিবেদক | ৩১ আগস্ট ২০১৬সংবাদ:  নির্দিষ্ট সময়ে পাসপোর্ট না পেয়ে প্রতিদিনই পাসপোর্ট অফিসে গেছি। এর কাছে-ওর কাছে গেছি। কিন্তু পাই নাই। এক স্যারের কাছে অনেক অনুনয়-বিনয় করে বোনের অসুস্থতার কথা বলেছি। কিন্তু সহায়তা পাই না।  একপর্যায়ে আমাকে ওই স্যার বললেন,  তোমার বোনরে হাসপাতালে নিয়া শোয়ায়ে রাখো।  অসুস্থ বোনের পাসপোর্ট করাতে গিয়ে নিজের বিড়ম্বনার কথা এভাবে বলতে বলতে কেঁদে ফেলেন সাভারের আরিফুল ইসলাম। বহিরাগমন ও পাসপোর্ট অধিদপ্তরের কার্যক্রম নিয়ে দুর্নীতি দমন কমিশনের (দুদক) গণশুনানিতে এসব কথা বলেন তিনি।এন আহমেদপুলিশ ভেরিফিকেশন রেট ৫০০ থেকে ১ হাজার ৫০০ টাকা। দালালের রেট ১ হাজার ৫০০ থেকে ১০ হাজার টাকা (সার্ভিস চার্জ হিসেবে) এই হচ্ছে অবস্থা।নাম প্রকাশে অনিচ্ছুক পুলিশ কখনো কখনো টাকা নেওয়ার পর এনআইডির ফটোকপি দেখতে চায়। প্রশ্ন হচ্ছে, এনআইডি তো ইসির সার্ভারেই দেখা যায়, ফটোকপি দেখে কী লাভ? পাসপোর্ট তো চারিত্রিক সনদ নয়। এটা পাওয়ার অধিকার সবার। সে যদি আসামিও হয়, তাহলেও পাসপোর্ট সে পাবে। তার দেশ ত্যাগে নিষেধাজ্ঞা থাকলে সেটা দেখবে বহির্গমন বিভাগ। সুতরাং পাসপোর্ট বানাতে পুলিশ ভেরিফিকেশন কেন?ইহাতে মন্তব্য প্রদান বন্ধ রয়েছে
163		চাঁদপুর প্রতিনিধি | ২৯ আগস্ট ২০১৬সংবাদ: মাত্র ৮০ টাকার জন্য শাস্তি ভোগের অপমান সইতে না পেরে অষ্টম শ্রেণির এক ছাত্রী আত্মহত্যা করেছে বলে অভিযোগ উঠেছে। সোমবার চাঁদপুর সদর উপজেলার বাগাদী ইউনিয়নের মধ্য বাগাদী গ্রামে এ ঘটনা ঘটে। ওই ছাত্রীর নাম সাথী আক্তার (১৪)। সে বাগাদী গণি উচ্চবিদ্যালয়ের ছাত্রী ছিল।আলিমুল হকশিক্ষক হচ্ছেন আলোকিত মানুষ গড়ার কারিগর। যে শিক্ষকের কাছে ছাত্রছাত্রীরা লাঞ্ছিত আর অপমানিত হয়, আত্মহত্যায় উদ্বুদ্ধ হয়, এমন শিক্ষকের কোনোই প্রয়োজন নেই। সুতরাং মো. আলাউদ্দিনের মতো শিক্ষকের শুধু অপসারণই নয়, সঠিক বিচারের মাধ্যমে তাঁর শাস্তি হওয়া উচিত, যাতে আর কেউ এমনটা করার সুযোগ না পায়!!শাকিব খানমেয়েদের না বিনা বেতনে পড়ানো হয়???বাপ্পিএ সমাজ সাথী, তনু বা রিসার জন্য না। এ সমাজ ধর্ষক, দুর্নীতিবাজ, লম্পট, দেশপ্রেমের নামে গলাবাজি করাদের।ইহাতে মন্তব্য প্রদান বন্ধ রয়েছে
164		নিজস্ব প্রতিবেদক। ২৯ আগস্ট ২০১৬সংবাদ: রামপাল তাপবিদ্যুৎ প্রকল্প বাতিল ও সুন্দরবন রক্ষার আন্দোলনে বিএনপির সঙ্গে কোনো ঐক্য না করার ঘোষণা দিয়েছে তেল-গ্যাস-খনিজ সম্পদ ও বিদ্যুৎ-বন্দর রক্ষা জাতীয় কমিটি। এই প্রকল্প পুনর্বিবেচনার চিন্তা করলে তাঁরা প্রধানমন্ত্রী শেখ হাসিনার সঙ্গে সরাসরি আলোচনাতেও রাজি বলে জানিয়েছেন।মো. আবু বকর (আহাদ) কেন? এ দেশের জনগোষ্ঠীর বিশাল অংশ বিএনপিকে সমর্থন করে। তারা চাইলে আপনারা না করার কে? নাকি এই আন্দোলনে শুধু নিজেরাই ক্রেডিট নেবেন, চিন্তা করেছেন? নাকি মনে করেছেন, রাস্তাঘাটে কিংবা ফেসবুকে এই প্রকল্পবিরোধী সবাই আপনাদের লোক?বিবেকচরম দেশবিরোধী রামপাল চুক্তি বাস্তবায়িত হবে না। তবে মনে রাখা দরকার, গণতন্ত্রের অনুপস্থিতির কারণেই এ রকম একতরফা চুক্তিগুলো হয়ে থাকে। মানুষের ভালোবাসায় সিক্ত সরকার মানুষের বিরুদ্ধে যেতে পারে না।রূপমবর্তমান জনগণের সরকারই ভালো জানে, কোনটা ভালো আর কোনটা ক্ষতিকর। সুন্দরবনের ক্ষতি হবে না, তাই রামপাল বিদ্যুৎকেন্দ্র হবে বলেই শেখ হাসিনা আশ্বস্ত করেছেন। আমাদের বিদ্যুৎ চাহিদা মেটাতে সরকারের এই পদক্ষেপকে সম্পূর্ণ সমর্থন দিয়ে যাচ্ছি।ইহাতে মন্তব্য প্রদান বন্ধ রয়েছে
165		চুয়াডাঙ্গার দামুড়হুদা উপজেলা থেকে গত ২৯ জুলাই অপহরণ করা হয়েছিল চুয়াডাঙ্গা ভি জে সরকারি উচ্চবিদ্যালয়ের অষ্টম শ্রেণির ছাত্র মাহফুজ আলম সজীবকে (১৪)। এক মাস পর একটি সেপটিক ট্যাংকে মিলল সজীবের গলিত লাশ। অপহরণের পর দুর্বৃত্তরা তার পরিবারের কাছে ২০ লাখ টাকা চাঁদা দাবি করেছিল। পরিবার সেই টাকা দিতে পারেনি। তাই মাহফুজকে খুন করে লাশ সেপটিক ট্যাংকে ফেলে দেওয়া হয়। এতেই ক্ষান্ত হয়নি অপহরণকারীরা। ট্যাংকের মুখে স্ল্যাব বসিয়ে ঢালাই করে দেয় তারা। ১ সেপ্টেম্বর প্রথম আলোয় সজীব হত্যাকাণ্ডের খবরটি প্রকাশিত হয়। কী নির্মম এই হত্যাকাণ্ড। টাকার লোভ মানুষকে কী রকম পাষণ্ড করে তোলে!বাংলাদেশ শিশু অধিকার ফোরামের (বিএসএএফ) তথ্য অনুযায়ী, গত চার বছরে ৪৭০ শিশুকে অপহরণ করা হয়েছে। এর মধ্যে ১১৫ শিশুকে অপহরণের পর হত্যা করা হয়।সাধারণত দেখা যায়, দুটি কারণে অপহরণের ঘটনা ঘটে। প্রথমত, টাকার জন্য। দ্বিতীয়ত, প্রতিহিংসার বশবর্তী হয়ে। বেশির ভাগ ক্ষেত্রে দেখা যায়, অপহরণকারীরা শিশুদের টার্গেট করছে। কিন্তু কেন। তারা সেভাবে প্রতিরোধ করতে পারে না বলে? টাকা না পেলেই শিশুকে হত্যা করতে হবে কেন? অনেক সময় টাকা দিয়েও শিশু উদ্ধার হয় না। অপহরণকারীরা টাকাও নেয়, শিশুদেরও মেরে ফেলে। কী ভয়ংকর কথা!বেশির ভাগ ক্ষেত্রে দেখা যায়, নিকটাত্মীয় ও এলাকার লোকজন শিশু অপহরণের সঙ্গে জড়িত থাকে।গত ৩০ জানুয়ারি কেরানীগঞ্জে অপহৃত হয় ১১ বছরের শিশু আবদুল্লাহ। অপহরণের পাঁচ দিন পর গত ২ ফেব্রুয়ারি দুপুরে কেরানীগঞ্জের মুগার চর এলাকার এক​টি বাড়ির ড্রাম থেকে আবদুল্লাহর গলিত লাশ উদ্ধার করে পুলিশ। অপহরণকারীরা আবদুল্লাহর পরিবারের কাছে পাঁচ লাখ টাকা মুক্তিপণ চেয়েছিল। তার পরিবার দুই লাখ টাকাও দিয়েছিল। কিন্তু তাতে মুক্তি মেলেনি আবদুল্লাহর। পরে জানা গেল, মায়ের মামা, অর্থাৎ আবদুল্লাহর নানা এই অপহরণ ও হত্যাকাণ্ড ঘটিয়েছে।গত ফেব্রুয়ারি মাসের ঘটনা। হবিগঞ্জের বাহুবল উপজেলার ভাদেশ্বর ইউনিয়নে সুন্দ্রাটিকি গ্রামের চার শিশুকে অপহরণ করে দুর্বৃত্তরা। অপহরণের পাঁচ দিন পর ১৭ ফেব্রুয়ারি মাটি খুঁড়ে চার শিশুর লাশ উদ্ধার হয়। পারিবারিক বিরোধের জেরে এই হত্যাকাণ্ড ঘটে।এ রকম আরও যে কত শিশু অপহৃত হয়েছে এবং হত্যাকাণ্ডের শিকার হয়েছে, তার কোনো ইয়ত্তা নেই। অনেকে শিশু অপহরণকে টাকা রোজগারের সহজ উপায় হিসেবে বেছে নিয়েছে।আইনশৃঙ্খলা রক্ষাকারী বাহিনীর এক সদস্যের বিরুদ্ধেও অপহরণের সঙ্গে জড়িত থাকার প্রমাণ পাওয়া গেছে। তিনি হচ্ছেন পুলিশের কনস্টেবল এবাদুর রহমান। তিনি সিলেটে গত বছর আবু সাঈদ নামে নয় বছরের এক শিশুকে অপহরণ করে তার পরিবারের কাছে মুক্তিপণ দাবি করেন। মুক্তিপণ পেয়েও তিনি আবু সাঈদকে নির্মমভাবে হত্যা করেন। একজন পুলিশ সদস্য যদি এ ধরনের অপরাধ করেন, তাহলে সাধারণ মানুষ কার কাছে নিরাপত্তা চাইবে?কেন এই নির্মমতা? কেন এই পাশবিকতা? অপরাধ বিশেষজ্ঞদের মতে, সামাজিক অস্থিরতা, মূল্যবোধের অবক্ষয়, বিচারহীনতা কিংবা বিচারে ধীরগতির সংস্কৃতি ও ইন্টারনেটের প্রসারের কারণে ঘটছে এ ধরনের ঘটনা।এ ধরনের ঘটনা রোধে সরকার ও আইনশৃঙ্খলা রক্ষাকারী বাহিনীর সদস্যদের আরও কার্যকর ভূমিকা রাখতে হবে। অপরাধীর শাস্তি নিশ্চিত করার পাশাপাশি একজন মানুষের অপরাধী হয়ে ওঠাও ঠেকাতে হবে। পরিবার থেকে শিশুকে সঠিক শিক্ষা দিতে হবে, পারিবারিক বন্ধন দৃঢ় করতে হবে। সন্তান কাদের সঙ্গে মিশছে, তা দেখতে হবে বাবা-মাকে। তাহলে হয়তো কমতে পারে এই অপরাধপ্রবণতা।রোকেয়া রহমান: সাংবাদিক ইহাতে মন্তব্য প্রদান বন্ধ রয়েছে
166		নিজস্ব প্রতিবেদক ও নীলফামারী প্রতিনিধি | ৩১ আগস্ট ২০১৬সংবাদ: রাজধানীর কাকরাইলের উইলস লিটল ফ্লাওয়ার স্কুলের ছাত্রী সুরাইয়া আক্তার রিসা (১৪) হত্যার ঘটনায় বখাটে ওবায়দুল খানকে (২৯) গ্রেপ্তার করা হয়েছে।ঢাকা মহানগর পুলিশের (ডিএমপি) রমনা বিভাগের উপকমিশনার মারুফ হোসেন সরদার প্রথম আলোকে বলেন, আজ বুধবার সকালে নীলফামারী থেকে ওবায়দুলকে গ্রেপ্তার করা হয়। তাঁকে ঢাকায় নিয়ে আসা হচ্ছে।আব্দুল্লাহ্ আল আমান সাকিবস্বাধীন সার্বভৌম দেশে নাগরিকের অধিকারের জন্য আন্দোলন, এর চেয়ে লজ্জা আর কীই-বা হতে পারে?মির মো. মোফাজ্জল হোসেনদ্রুত বিচার আইনে মামলা করে এমন শাস্তি দেওয়া হোক, যা দেখে অপরাধীরা অপরাধ করতে ভুলে যায়।কাজী নূর হাইয়ুল হোসেনপাশবিকতার বৃদ্ধি আমাদের শঙ্কিত করে।ইহাতে মন্তব্য প্রদান বন্ধ রয়েছে
167		পুলিশের অভিযানে তামিম চৌধুরী ও এর আগে কল্যাণপুরে নয় জঙ্গির মৃত্যুর মধ্য দিয়ে জঙ্গি তৎপরতার রাশ অনেকটাই টেনে ধরা গেছে বলে পুলিশ মনে করছে। হয়তো সে দাবির সত্যতা রয়েছে। কিন্তু বছর খানেক ধরে জঙ্গিদের এই ধারাবাহিক হামলার প্রভাব জনমনে দীর্ঘদিন ধরে অনুভূত হবে। এসব হামলার কারণে বৈশ্বিক পরিসরে বাংলাদেশের ভাবমূর্তি ক্ষুণ্ন হয়েছে। দেশের ভেতরেও মানুষের মনে নিরাপত্তাহীনতার বোধ তীব্র হয়েছে। এমনিতেই মধ্যবিত্তের একটি বড় অংশ দেশের রাজনৈতিক পরিস্থিতি, সুশাসনের অভাব ও অর্থনৈতিক অনিশ্চয়তার কারণে অভিবাসনের কথা সব সময়ই কম-বেশি ভাবেন। এসব ঘটনার পর তাঁরা এ ব্যাপারে আরও সিরিয়াস হয়ে উঠেছেন। তাঁদের অনেকেই হয়তো শেষমেশ চলে যাবেন। আবার সরকার ব্লগারদের নিরাপত্তার ব্যাপারে একরকম ঔদাসীন্য দেখানোয় তাঁদের কেউ কেউ দেশ ছেড়ে গেছেন। অন্য অনেকেও এই সুযোগ নিয়েছেন বা নেওয়ার চেষ্টা করছেন।এই অভিবাসনের দুটি দিক রয়েছে। প্রথমত, ১৯৪৭ সালে দেশভাগের সময় থেকে এখানকার হিন্দু জনগোষ্ঠী পশ্চিম বাংলাসহ ভারতের বিভিন্ন প্রদেশে চলে যাওয়া শুরু করে, যে ধারা এখনো শেষ হয়নি। তখন থেকে বিভিন্ন সাম্প্রদায়িক হামলার পর হিন্দুরা নীরবে দেশত্যাগ করে যাচ্ছে। দেশভাগের সময় পূর্ব বাংলা বা আজকের বাংলাদেশে হিন্দু জনগোষ্ঠী ছিল মোট জনসংখ্যার প্রায় ৩১ শতাংশ, আর এখন তা প্রায় ১১ শতাংশে নেমে এসেছে। অবশ্য বিবিএসের এই হিসাব নিয়ে বিতর্ক আছে। সব সরকারের আমলেই সংখ্যালঘু জনগোষ্ঠীর ওপর আক্রমণ হয়েছে, কিন্তু তার বিচার হয়নি। সেটা যেমন বিএনপির সরকারের ক্ষেত্রে সত্য, তেমনি আওয়ামী লীগের সরকারের আমলেও। এ বছরের শুরুতে যেভাবে হিন্দুধর্মাবলম্বীসহ সংখ্যালঘুদের টার্গেট করে হত্যা করা হলো, তাতে তাদের মধ্যে নিরাপত্তাহীনতার বোধ তৈরি হয়েছে। রাজধানী ঢাকায় বসে এটা টের পাওয়া না গেলেও দেশের বিভিন্ন স্থানে এর প্রভাব ঠিকই টের পাওয়া যাচ্ছে।হিন্দুদের দেশত্যাগের বিষয়টি রাজনৈতিক। কিন্তু এবার তার সঙ্গে নতুন মাত্রা যুক্ত হয়েছে। নরেন্দ্র মোদির বিজেপির সরকার ভারতের নাগরিকত্ব আইনে সংশোধনী এনেছে। ফলে বাংলাদেশ ও পাকিস্তান থেকে হিন্দুসহ যেসব সংখ্যালঘু প্রাণভয়ে ভারতে যাবেন, ভারত সরকার তাঁদের প্রথমে ১০ বছরের জন্য এবং পরে স্থায়ীভাবে নাগরিকত্ব দেবে। বর্তমানে ভারতে প্রায় দুই লাখ অবৈধ বাংলাদেশি বসবাস করছেন। এই আইনের কারণে বাংলাদেশের সংখ্যালঘু হিন্দু জনগোষ্ঠী আরও বিপদে পড়বে। নানা কারণে অনেকেই এই সুযোগ নিতে পারেন, কিন্তু যাঁরা নেবেন না, তাঁরা নানা বৈরী পরিবেশের সম্মুখীন হবেন। গত কয়েক বছরে দেশে নানা কারণেই ভারত-বিরোধিতা তীব্র হয়েছে, ভারত সরকারের এই পদক্ষেপে তা আরও বাড়বে বলেই আশঙ্কা করা যায়। সেটা শেষমেশ হিন্দু-বিরোধিতায় রূপ নিতে পারে। বাংলাদেশের হিন্দুদেরই তার পরিণতি ভোগ করতে হবে। দ্বিতীয়ত, দেশের রাজনৈতিক জটিলতা, অর্থনৈতিক অনিশ্চয়তা ও সুশাসনের অভাবের কারণে শিক্ষিত মধ্যবিত্তের মধ্যে উন্নত দেশে অভিবাসনের ইচ্ছা সব সময়ই আছে। দেশের প্রায় এক কোটি লোক এখন প্রবাসী। এ পরিস্থিতিতে যাঁরা এত দিন অভিবাসনের ব্যাপারে দোটানায় ছিলেন, তাঁদের অনেকেই এখন সিদ্ধান্ত নেওয়ার কথা ভাবছেন। অভিবাসন বর্তমান যুগের খুবই আলোচিত বিষয়। সিরিয়া বা মধ্যপ্রাচ্যের লোকেরা দেশত্যাগ করছে বাধ্য হয়ে। যুদ্ধের কারণে সেসব দেশে এখন বসবাস করা দায় হয়ে উঠেছে। আমাদের দেশের পরিস্থিতি তেমন নয়। এখানকার তরুণেরা দেশান্তরি হন মূলত উন্নত জীবনযাপনের সন্ধানে। সমুদ্রপথে মালয়েশিয়া ও ইন্দোনেশিয়া যাওয়ার জন্য আমাদের দেশের কত তরুণ জমি বিক্রি করে জীবন বাজি রেখেছিলেন, তার করুণ চিত্র আমরা দেখেছি। আবার যাঁরা অত্যন্ত মেধাবী মানুষ, তাঁদের কাজ করার সুযোগও দেশে নেই বললেই চলে। ফলে তাঁরাও অভিবাসন করতে চান।বাংলাদেশের নবীন ও শিক্ষিত লোকজনের মধ্যে অভিবাসন-আকাঙ্ক্ষা নিয়ে যুক্তরাজ্যের গবেষক অ্যালেন ব্যাল একটি গবেষণা করেছেন, যার বঙ্গানুবাদ ত্রৈমাসিক প্রতিচিন্তা পত্রিকায় প্রকাশিত হয়েছে। তিনি দেখিয়েছেন, বাংলাদেশের অর্থনৈতিক প্রবৃদ্ধি, দ্রুত নগরায়ণ, পরিবারগুলোর শিক্ষায় বিনিয়োগ বাড়ানো প্রভৃতি কারণে উদীয়মান মধ্যবিত্ত নবীনদের মধ্যে নতুন আধুনিক জীবনাচরণের আকাঙ্ক্ষা সৃষ্টি হয়েছে। কিন্তু দেশে তাদের এই আকাঙ্ক্ষা পূরণ হচ্ছে না। বিশ্বায়নের প্রভাবে অনেকেই এখন বিশ্বনাগরিক হতে চায়। ফলে শিক্ষিত মধ্যবিত্তদের মধ্যে উন্নত দেশে পাড়ি জমানোর প্রবণতা বেড়েছে।অনেকেই আশঙ্কা করছেন, গুলশানের হামলায় বিদেশি নাগরিকেরা নিহত হওয়ায় দেশে বিদেশি বিনিয়োগ ক্ষতিগ্রস্ত হবে। ইতিমধ্যে মাতারবাড়ি কয়লাভিত্তিক বিদ্যুৎ প্রকল্পের দরপত্র কার্যক্রমের মেয়াদ এক মাস বাড়ানো হয়েছে। তা ছাড়া হামলার পর থেকে বিদেশিরা মেট্রোরেল নির্মাণ প্রকল্পের কাজে যাচ্ছেন না। ইউরোপীয় ইউনিয়ন তাদের নাগরিকদের জন্য সব জায়গাতেই নিরাপত্তা চেয়েছে। এমন হামলা আরও হলে বিদেশি বিনিয়োগ নিঃসন্দেহে ব্যাহত হবে। অনেকে ব্যবসাও গুটিয়ে নিতে পারেন। সেটা হলে দেশে নতুন করে বেকারত্বের সমস্যা সৃষ্টি হবে। এমনিতেই দেশে উচ্চশিক্ষিত তরুণদের মধ্যে বেকারত্বের হার অনেক বেশি। এর সঙ্গে যদি নতুন করে বেকারত্ব সৃষ্টি হয়, তাহলে পরিস্থিতি যে জটিল আকার ধারণ করবে, তাতে সন্দেহ নেই। তবে জাপানিরা এখানে বিনিয়োগ করার ব্যাপারে ইতিবাচক। তাদের এই আস্থার প্রতিদান আমাদের দিতে হবে।বিশ্বায়নের যুগে অভিবাসন অনেক ক্ষেত্রে স্বাভাবিক ব্যাপার। কিন্তু সব ক্ষেত্রে নয়। একটি দেশের শিক্ষিত তরুণেরা যদি রাজনৈতিক অস্থিতিশীলতার কারণে হরেদরে দেশান্তরি হতে শুরু করেন, সেটা ওই দেশের জন্য ভালো লক্ষণ নয়। বাংলাদেশ নানা কারণেই পৃথিবীতে একটি ইতিবাচক ভাবমূর্তি তৈরি করতে পেরেছিল, কিন্তু এসব কারণে আমাদের অর্জন ধূলিসাৎ হতে পারে। তাই তরুণদের এই হতাশা দূর করতে হবে। সে জন্য দেশে রাজনৈতিক স্থিতিশীলতার বিকল্প নেই। অন্যদিকে সংখ্যালঘুদের নিরাপত্তা দিতে হবে, তাদের আশ্বস্ত করতে হবে।প্রতীক বর্ধন: সাংবাদিক ও অনুবাদক।bardhanprotik@gmail.comইহাতে মন্তব্য প্রদান বন্ধ রয়েছে
168		একজনের নাম সুরাইয়া আক্তার রিসা। আরেকজন সাথী আক্তার। দুজনই চতুর্দশী কিশোরী। একজনের প্রাণ কেড়ে নেওয়া হয়েছে। অন্যজন নিজেই তার প্রাণ বিসর্জন দিয়েছে।রিসাকে নির্মমভাবে ছুরিকাঘাতে হত্যা করা হয়েছে। ওবায়দুল নামের এক দরজির বিরুদ্ধে এই হত্যাকাণ্ডের অভিযোগ উঠেছে। অন্যজন চাঁদপুরের মেয়ে সাথীর ঘটনা ভিন্ন। স্কুলের ফি দিতে না পারায় তাকে শাস্তি দেওয়া হয়। ফি দিতে অপারগ আরও কয়েকজন শিক্ষার্থীর সঙ্গে সাথীকে এক ঘণ্টা রোদে দাঁড় করিয়ে রাখেন এক শিক্ষক। সাথীর মা শায়লা বেগমের অভিযোগ, এই অপমানে গলায় দড়ি দিয়ে প্রাণ বিসর্জন দেয় মেয়েটি।রিসা থাকত রাজধানী ঢাকায়, সাথীর ঠিকানা চাঁদপুরের গ্রামে। এই দুই চতুর্দশী দুটি ভিন্ন জায়গার বাসিন্দা হলেও কৈশোরের স্বভাবসুলভ আচরণ থেকে ভিন্ন নয়। যেকোনো মানুষের জীবনে ১৩-১৪ বছর বয়সটা একটা গুরুত্বপূর্ণ অধ্যায়। এ সময়টা থাকে কৈশোরের সংবেদনশীলতা ও চপলতায় ভরপুর। তারা না পারে বড়দের দলে ভিড়তে, না পারে ছোটদের সঙ্গে মিশতে। বিচার-বুদ্ধির চেয়ে আবেগে বেশি প্রভাবিত হয়। কাজেই তাদের আপনজন বা কাছাকাছি থাকা মানুষকে এ ব্যাপারে সজাগ থাকতে হয়। স্কুলগামী কিশোর-কিশোরীরা বাবা-মায়ের পর সবচেয়ে বেশি সান্নিধ্য পায় শিক্ষকদের। কাজেই শিক্ষকদের ভূমিকা হওয়া উচিত আপনজনদের মতো। তাঁরা ভীতিকর দুর্জন না হয়ে হতে পারেন এমন এক আস্থাভাজন, যাঁর কাছে কিশোর বা কিশোরী খুঁজে পাবে পরম নির্ভরতার জায়গা। খুঁজে পাবে ভবিষ্যৎ চলার পথের সঠিক দিকনির্দেশনা। কিন্তু আমাদের দেশের অনেক শিক্ষাপ্রতিষ্ঠানে, বিশেষ করে গ্রামাঞ্চলের স্কুলগুলোতে শিক্ষার্থীদের কারণে-অকারণে হেনস্তা করা হয়। এমনকি শারীরিক নির্যাতন করে কঠিন শাস্তিও দেওয়া হয়। এসব ঘটনা শিশু-কিশোরদের মনে প্রচণ্ড রকমের বিরূপ প্রভাব ফেলে। সাথী আক্তার জীবন দিয়ে প্রমাণ করল তা। অথচ ফি না দিতে পারায় তার কোনো দোষ নেই। এটা তার পরিবারের বা অভিভাবকের অক্ষমতা হতে পারে, কিন্তু সাথী আক্তার তো নির্দোষ। তাকে কেন হেনস্তা হতে হলো, যে অপমানের জ্বালা সইতে না পেরে জীবনটাই দিয়ে দিল সে?একটি শিক্ষাপ্রতিষ্ঠান একজন শিক্ষার্থীর সুস্থ মানসিক বিকাশ, নৈতিক মনোবল গঠনের আদর্শ জায়গা। সেখানে মূল চাবিকাঠি শিক্ষকদের হাতে। তাঁরাই যদি তুচ্ছ কারণে শিক্ষার্থীদের ওপর খড়্গ ধরেন, তাহলে তারা কোথায় যাবে? সাথীর ঘটনা কেবল তার পরিবারকেই ক্ষতবিক্ষত করেনি, তার সহপাঠী এবং ওই শিক্ষাপ্রতিষ্ঠানের আরও অনেক শিক্ষার্থীকে যে মানসিকভাবে বিপর্যস্ত করেছে, এতে কোনো সন্দেহ নেই। আহত হয়েছেন এসব সহপাঠীর অভিভাবকেরা। সাথীর ঘটনা জেনে সমব্যথী হয়েছে সারা দেশের শিক্ষার্থীরা। মর্মবেদনায় পুড়েছেন আরও অনেক অভিভাবক। এমন ঘটনা যেন আর না ঘটে, যাতে সামান্য ৮০ টাকা ফি দিতে না পারায় একজন সাথীর অমূল্য জীবন চলে যাবে। একজন সাথীকে আমরা যেমন হারাতে চাই না, তেমনি চাই না উত্ত্যক্তকারী কারও ছুরিতে প্রাণ ঝরুক রিসার মতো একজন মায়াবতী কিশোরীর। রিসার মতো অনেক মেয়ে আছে, যারা পরিবারের আপনজনদের অলক্ষ্যে মোবাইল ফোনে, চিঠিতে, ফেসবুকে, রাস্তাঘাটে হামেশাই নানাভাবে উত্ত্যক্ত ও হেনস্তার শিকার হচ্ছে। এসব কিশোরীর অনেকে লোকলজ্জা ও আপনজনদের কাছে উল্টো নাজেহাল হওয়ার ভয়ে ঘটনাগুলো চেপে রাখে। ভাবে, আপনা-আপনি এ ঝামেলা চুকে যাবে। কিন্তু বাস্তবে তা হয় না। বরং ঘটনা আরও জটিল হলে, জলঘোলা হয়ে পরিস্থিতি ঘোরালো হলে, এমন সময় ঘটনা প্রকাশ পায়, যখন তার পরিণতি হয় ভয়াবহ। কিশোরীদের আমরা এমনভাবে গড়ে তুলি যে তারা অনেকটা ভীরু স্বভাবের হয়ে ওঠে। প্রেম-ভালোবাসার বিষয়ে তারা থাকে ভারি স্পর্শকাতর। এ ক্ষেত্রে তারা সহজে মুখ খুলতে চায় না। এ জন্য কিশোরীদের আপনজনদের এ ব্যাপারে সজাগ থাকাটা খুব জরুরি। কার কাছ থেকে তার কাছে ফোন আসছে, কেউ তাকে গোপনে বা প্রকাশ্যে বিরক্ত করছে কি না, কেউ তার মানসিক যন্ত্রণার কারণ হয়েছে কি না, এ ব্যাপারে অভিভাবকদের সচেতনতা তাকে অনেক ঘোর বিপদ থেকে রক্ষা করতে পারে। আমরা চাই না আমাদের রিসা ও সাথীরা এভাবে অপঘাতে ঝরে যাক। রিসা ও সাথীরা এই স্বাধীন দেশে আমাদের সুরক্ষার ছায়াতলে নিরাপদে বেড়ে উঠবে—এটাই আমাদের কাম্য।ইহাতে মন্তব্য প্রদান বন্ধ রয়েছে
169		বাংলাদেশে যত দিন ধরে একজন-দুজন করে ব্লগার-লেখক, প্রকাশক, অধ্যাপক, পুরোহিত, যাজক, ভিক্ষু কথিত ইসলামি জঙ্গিদের টার্গেটেড কিলিংয়ের শিকার হচ্ছিলেন, তত দিন পর্যন্ত সরকার ও আইনশৃঙ্খলা রক্ষাকারী কর্তৃপক্ষ স্বীকার করেনি যে জঙ্গি-তৎপরতা এ দেশে একটা বড় ধরনের নিরাপত্তা-সমস্যা হিসেবে দেখা দিয়েছে। গুলশানের হলি আর্টিজানে জঙ্গি হামলায় একসঙ্গে ২২ জন মানুষের হত্যাযজ্ঞের পরই কেবল সরকারের টনক নড়েছে এবং তার পরের দেড়-দুই মাসে নিরাপত্তা বাহিনীগুলোর জঙ্গিবিরোধী সক্রিয়তা বেশ স্পষ্ট হয়ে উঠেছে। গত ২৬ জুলাই রাজধানীর কল্যাণপুরের এক বাড়িতে পুলিশি অভিযানে নয় সন্দেহভাজন জঙ্গির প্রাণ হারানোর ঘটনায় প্রথম মনে হয়েছে, সরকার সত্যিই নড়েচড়ে উঠেছে এবং সম্ভবত জঙ্গিদের নির্মূল করার সিদ্ধান্ত নিয়ে ফেলেছে। এই ধারণা আরও জোরালো হয়েছে গত শনিবার নারায়ণগঞ্জের এক বাড়িতে একই ধরনের অভিযানে তামিম চৌধুরীসহ তিন সন্দেহভাজন জঙ্গির নিহত হওয়ার খবরে।জঙ্গি সন্দেহে যাঁরা নিরাপত্তা বাহিনীগুলোর সঙ্গে ‘বন্দুকযুদ্ধে’ নিহত হচ্ছেন, তাঁদের প্রতি এ সমাজে বিন্দুমাত্র সহানুভূতি আছে আভাস-ইঙ্গিতেও এমন কথা কেউ বলছেন না। জঙ্গিদের অবশ্যই নির্মূল করা দরকার—এটাই সাধারণ মত। তবে কোনো জঙ্গিকে কেন জীবিত অবস্থায় পাকড়াও করা সম্ভব হচ্ছে না, এমনকি যে দু–একজন আহত অবস্থায় ধরা পড়েছিলেন বলে শোনা গিয়েছিল, পরে তাঁরাও কেন ও কীভাবে নিহত হলেন—এ ধরনের প্রশ্ন উঠেছে। শোলাকিয়ার হামলাকারীদের একজন জীবিত ধরা পড়ার পর কথিত বন্দুকযুদ্ধে নিহত হওয়ার পর এমন ধারণা প্রবল হয়েছে যে, সরকার হয়তো জঙ্গি পাওয়ামাত্রই তাকে ধ্বংস করার সিদ্ধান্ত নিয়েছে। জঙ্গিবাদ নির্মূল করার এটাই কার্যকর পন্থা বলে সম্ভবত মনে করা হচ্ছে।এই পন্থা আংশিকভাবে আমেরিকান। মার্কিন কর্তৃপক্ষ তাদের ‘সন্ত্রাসবাদের বিরুদ্ধে যুদ্ধে’ যুক্তরাষ্ট্রের বাইরে যারা এই পন্থা অনুসরণ করে আসছে এক দশকেরও বেশি সময় ধরে। মার্কিন গোয়েন্দারা তাঁদের ভাষায় ‘আমেরিকার শত্রু’ ভয়ংকর সন্ত্রাসীদের বেছে বেছে হত্যা করার উদ্দেশ্যে একটা তালিকা তৈরি করে প্রেসিডেন্ট ওবামাকে দিয়েছিলেন; কিংবা প্রেসিডেন্টের নির্দেশেই তাঁরা সে রকম একটা তালিকা তৈরি করেছেন। ‘ওবামাস সিক্রেট কিল লিস্ট’ বা সংক্ষেপে শুধু ‘কিল লিস্ট’ নামে পরিচিত ওই তালিকা ধরে মার্কিন সামরিক বাহিনীর কমান্ডোরা আফগানিস্তান, পাকিস্তান, সোমালিয়া, ইয়েমেন, ইরাক ও সিরিয়ায় আল-কায়েদা ও তার আঞ্চলিক শাখাগুলোর অনেক লোককে বেছে বেছে হত্যা করেছে। এসব টার্গেটেড কিলিংয়ের কাজে সবচেয়ে বেশি ব্যবহার করা হয়েছে সামরিক ড্রোন। এ জন্য ‘ওবামাস ড্রোন ওয়ার’ নামে একটা কথা চালু হয়েছে, যা শুধু সন্দেহভাজন সন্ত্রাসবাদীদেরই হত্যা করেনি, প্রচুর নিরীহ বেসামরিক মানুষও ড্রোন হামলায় নিহত হয়েছেন। এ বছরের জুলাই মাসে ওবামা নিজেই স্বীকার করেছেন, এ পর্যন্ত মার্কিন ড্রোন হামলায় নিহত হয়েছেন ১১৬ জন নিরীহ বেসামরিক মানুষ। কিন্তু ব্যুরো অব ইনভেস্টিগেটিভ জার্নালিজম নামের লন্ডনভিত্তিক এক প্রতিষ্ঠান দাবি করেছে, ওবামার শাসনামলের শুরু থেকে ২০১৫ সাল পর্যন্ত শুধু পাকিস্তান, ইয়েমেন ও সোমালিয়াতেই মার্কিন ড্রোন হামলায় নিহত হয়েছেন আট শর বেশি নিরীহ বেসামরিক মানুষ।শুধু চালকবিহীন ড্রোন দিয়ে নয়, মার্কিন বিমানবাহিনীর চালকসমেত বিমান ও হেলিকপ্টার থেকে গোলা নিক্ষেপ করে, কিংবা এসি-১৩০ গানশিপ ধরনের এয়ারক্র্যাফট ব্যবহার করেও অনেক সন্দেহভাজন সন্ত্রাসীকে হত্যা করা হয়েছে। ওবামা প্রশাসনের ‘সন্ত্রাসবাদের বিরুদ্ধে যুদ্ধে’র প্রধান নীতিই হচ্ছে সারা দুনিয়া চষে বেড়িয়ে সন্ত্রাসবাদীদের বেছে বেছে হত্যা করা। তার শ্রেষ্ঠ প্রমাণ আল-কায়েদার প্রতিষ্ঠাতা ওসামা বিন লাদেনের হত্যাকাণ্ড। লাদেন পাকিস্তানের অ্যাবোটাবাদের এক বাড়িতে সপরিবারে লুকিয়ে আছেন, মার্কিন গোয়েন্দারা এ বিষয়ে শতভাগ নিশ্চিত হওয়ার পর প্রেসিডেন্ট ওবামাকে তা জানালে ওবামা লাদেনকে জীবিত গ্রেপ্তার করার নির্দেশ দেননি; হত্যা করতে বলেছেন। হত্যার পদ্ধতি কী হবে, তা নিয়ে কয়েক রকমের প্রস্তাব তাঁর সামনে হাজির করা হয়েছিল। একটা প্রস্তাব ছিল একের পর এক অত্যন্ত শক্তিশালী বোমা নিক্ষেপ করে ওই বাড়িটাকে নিশ্চিহ্ন করে দেওয়ার। তখন ওবামা এই প্রস্তাবকারীদের জিজ্ঞাসা করেছিলেন, ‘তাহলে আমি জানব কী করে যে তোমরা কাকে মারতে কাকে মেরে এসেছ?’ ওবামা লাদেনের মৃত্যুর ব্যাপারে শতভাগ নিশ্চিত হওয়ার জন্য অভিযানের কর্তাদের নির্দেশ দিয়েছিলেন লাদেনের অস্থিমজ্জা সংগ্রহ করতে এবং তাঁর চোখের আইরিসের ছবি তুলতে।অর্থাৎ সন্ত্রাসবাদী ‘শত্রু’কে হত্যা করাই ওবামার সন্ত্রাসের বিরুদ্ধে যুদ্ধের মূল নীতি। বাংলাদেশে চলমান জঙ্গিবিরোধী তৎপরতাকেও আংশিকভাবে আমেরিকান স্টাইলের মতো বলে মনে হচ্ছে। এখানেও সন্দেহভাজন জঙ্গিরা বিভিন্ন অভিযানে নিহত হচ্ছেন, যদিও সংশ্লিষ্ট বাহিনীগুলো বলছে যে সন্দেহভাজন জঙ্গিরা নিহত হচ্ছেন ‘বন্দুকযুদ্ধে’। যেভাবেই হোক, এ দেশে জঙ্গিরা যে মারা পড়ছেন—এটাই আমরা দেখতে পাচ্ছি। এটাকে ‘আংশিকভাবে’ আমেরিকান পন্থা বলছি এই কারণে যে, ওবামা প্রশাসন সন্ত্রাসীদের হত্যা করছে আমেরিকার বাইরে বিভিন্ন দেশে; নিজের দেশের ভেতরে নয়, আমেরিকান নাগরিকদের নয়। আমেরিকান নাগরিকদের মধ্যে ইয়েমেনি বংশোদ্ভূত আল-কায়েদার নেতা আনোয়ার আল-আওলাকিকে ইয়েমেনে ড্রোন হামলা চালিয়ে হত্যা করার পর খোদ আমেরিকাতেই কড়া সমালোচনা হয়েছে। কিন্তু তার দুই সপ্তাহ পর আবারও ড্রোন হামলা চালিয়ে ইয়েমেনেই হত্যা করা হয়েছে আওলাকির ১৬ বছর বয়সী ছেলে আবদুল রহমান আল-আওলাকিকে।কিন্তু আমেরিকার মাটিতে আর কোনো আমেরিকান নাগরিককে সন্ত্রাসবাদী বলে হত্যা করা হয়নি। যেসব আমেরিকান নাগরিক আমেরিকার মাটিতে সন্ত্রাসী হামলা চালাতে গিয়ে হামলাস্থলেই নিরাপত্তা বাহিনীর সদস্যদের গুলিতে মারা গেছেন, তাঁদের কথা অবশ্য আলাদা। ওভাবে মৃত্যুকে যুদ্ধরত অবস্থায় মৃত্যু বলা হয়েছে। আমাদের আইনশৃঙ্খলা রক্ষাকারী বাহিনীগুলোও একই ধরনের কথা বলছে: সন্দেহভাজন জঙ্গিদের মৃত্যু ঘটেছে ‘বন্দুকযুদ্ধে’। যদিও ‘বন্দুকযুদ্ধ’ সম্পর্কে জনমনে সংশয় আছে, তবু পুলিশের বর্ণিত জঙ্গিদের প্রাণ হারানোর ঘটনাগুলোকে সাধারণ মানুষ খুব একটা আপত্তিকর হিসেবে দেখছে বলে মনে হয় না। কারণ, মানুষ নৃশংস জঙ্গি-তৎপরতার অবসান চায়। সেই কাজ করতে গিয়ে আইনশৃঙ্খলা রক্ষাকারী বাহিনীর সদস্যরা আইনের ‘ডিউ প্রসেস’-এর কথা ভাবলেন কি ভাবলেন না, তা নিয়ে সাধারণ মানুষের মাথাব্যথা নেই।কিন্তু বিষয়টি মাথাব্যথার মতো গুরুতর না হলেও কিছু বিবেচনায় বেশ গুরুত্বপূর্ণ। আইন প্রয়োগ করার সুযোগ থাকলে প্রথমে চেষ্টা করা উচিত তার যথাযথ প্রয়োগের মাধ্যমেই অপরাধ দমন করার। জঙ্গি-তৎপরতা যদিও আর দশ রকমের অপরাধবৃত্তির মতো একেবারেই নয়, তবু জঙ্গি দমন করতে গিয়ে আইনকে উপেক্ষা না করাই ভালো। এ দেশের আইন প্রয়োগের ব্যবস্থায় নানা সীমাবদ্ধতা আছে; বিচার–প্রক্রিয়ার দীর্ঘসূত্রতাও অত্যন্ত প্রকট। তবু আইনের সুষ্ঠু ও যথাযথ প্রয়োগের মধ্য দিয়েই জঙ্গিবাদ দমনের চেষ্টা করা শ্রেয়; আইন প্রয়োগ ও ন্যায়বিচার প্রতিষ্ঠার ইতিবাচক প্রভাব পড়ে সমাজ ও সংস্কৃতিতে। শর্টকাট পন্থায় অপরাধীদের নিশ্চিহ্ন করার প্রক্রিয়া চলতে থাকলে সমাজ-সংস্কৃতিতে তার নেতিবাচক প্রভাব পড়ে; বিশেষভাবে ক্ষতি হয় আইন প্রয়োগের প্রাতিষ্ঠানিক কাঠামোর, তার সংস্কৃতির, লোকবলের মানসিকতার ও দৃষ্টিভঙ্গির। র্যাব গঠনের অব্যবহিত পরের দিনগুলোতে দুর্ধর্ষ ও কুখ্যাত সন্ত্রাসীদের একের পর এক ‘ক্রসফায়ার’-এর মাধ্যমে খতম করার অভিযানগুলো সাধারণ মানুষের স্বস্তির কারণ হয়েছিল বটে। কিন্তু ‘ক্রসফায়ার’-এর সেই জনপ্রিয়তা অচিরেই হারিয়ে গেছে; মাঝখান থেকে র্যাব ও পুলিশের প্রাতিষ্ঠানিক ক্ষতি হয়েছে অনেক। ‘ক্রসফায়ার’-এর জায়গায় ‘বন্দুকযুদ্ধ’ আজ জনসাধারণের কাছে এক ভয়ংকর গল্পের নাম।আমাদের পুলিশ বাহিনী শোলাকিয়ায় ঈদের জামাতে জঙ্গি হামলা যেভাবে ঠেকিয়ে দিয়েছে, কল্যাণপুরের তাজ মঞ্জিলে ও সর্বশেষ নারায়ণগঞ্জের পাইকপাড়ায় যে পারঙ্গমতা দেখিয়েছে, তাতে মনে হতে পারে, এ দেশে জঙ্গিদের সংঘবদ্ধ দৌরাত্ম্যের দিন ফুরানো সময়ের ব্যাপার মাত্র। কিন্তু এ ব্যাপারে নিশ্চিত হওয়া কঠিন। নিবরাস ইসলাম, শেহজাদ রউফ, তাওসিফ হোসেন—এই তরুণদের ভয়ংকর ‘জিহাদি’ পথে পা বাড়ানোর ইতিহাস আমরা এখনো জানি না। এঁদের ও এঁদের মতো প্রত্যেকের একটা করে গল্প আছে: কেন, কীভাবে, কত দিন ধরে, কাদের প্ররোচনায় কিংবা ‘অনুপ্রেরণায়’ এই তরতাজা তরুণেরা ভয়ংকর, বিভীষিকাময় পথে এগিয়ে গেছেন, আমরা জানি না। কিন্তু এটা নিশ্চিত: সম্মোহনী শক্তিধর, অত্যন্ত শক্তিশালী কিছু প্রণোদনা আমাদের এই সমাজেও তৈরি হয়েছে, যার প্রবল টানে এই কিশোর-তরুণেরা ছুটে গেছেন জ্বলন্ত অগ্নিকুণ্ডের দিকে ধাবমান পতঙ্গের মতো। ‘র্যাডিকেলাইজেশনের’ ওই উৎসগুলো আমাদের খুঁজে বের করতে হবে; উন্মোচন করতে হবে সেসব ভাবনা ও ভাবাদর্শের ভয়ংকর বিভ্রান্তিগুলো।পুলিশ-র্যাবের অভিযান চালাতে হবে, এতে কোনো দ্বিমত নেই। এর সঙ্গে যোগ করতে হবে আইন প্রয়োগের সর্বোচ্চ প্রয়াস। প্রসিকিউশনের দক্ষতা, সততা, জবাবদিহি বাড়াতে হবে। জঙ্গিদের দ্রুত বিচার করার জন্য গঠন করা যেতে পারে বিশেষ ট্রাইব্যুনাল।তবু এসবই যথেষ্ট হবে না; পরিবারে, পাড়ায়, মহল্লায়, স্কুল-কলেজ-বিশ্ববিদ্যালয়ে—সমাজের সব স্তরে সব জায়গায় গড়ে তুলতে হবে ধর্মীয় উগ্রপন্থার প্রতি আকৃষ্ট হওয়ার বা র্যাডিকেলাইজেশনের প্রতিকূল পরিবেশ। অনলাইনে, পুরো ইন্টারনেট ভুবনে প্রচার করতে হবে ধর্মীয় উগ্রপন্থার বিপরীত ন্যারেটিভ। এসব ক্ষেত্রে বাংলাদেশের সমাজ আমেরিকান সোসাইটির তুলনায় অনেক বেশি সুবিধাজনক অবস্থানে আছে।মশিউল আলম: সাংবাদিক ও সাহিত্যিক।mashiul.alam@gmail.comইহাতে মন্তব্য প্রদান বন্ধ রয়েছে
170		গুলশানের হলি আর্টিজান রেস্তোরাঁয় এবং শোলাকিয়ার জঙ্গি হামলার কথিত ‘মূল পরিকল্পনাকারী’ তামিম চৌধুরীকে খুঁজে বের করে হত্যার অভিযান বাংলাদেশে চলমান জঙ্গি পরিস্থিতি এবং জঙ্গিবাদ মোকাবিলায় গৃহীত পদক্ষেপের ক্ষেত্রে একটা বড় ঘটনা; নিরাপত্তা বাহিনীর এই অভিযান তাদের একটি বড় সাফল্য। তামিম চৌধুরী যে সংগঠনের সদস্য ছিলেন, সেই সংগঠনের জন্য এটি একটি বড় রকমের ধাক্কা। সরকারের পক্ষ থেকে তামিম চৌধুরীকে ‘নতুন জেএমবি’র নেতা বলা হয়েছে। কিন্তু অনেকেই মনে করেন, কথিত ইসলামিক স্টেটের প্রচারণা মুখপত্র ‘দাবিক’ যাকে আইএসের বাংলাদেশ শাখার ‘আমির’ হিসেবে উল্লেখ করেছে, তিনিই এই তামিম চৌধুরী। অভিযানের পরপরই সাংবাদিকদের সঙ্গে কথা বলার সময় আইজিপি জানিয়েছেন যে তামিম সিরিয়ায় প্রশিক্ষণ নিয়েছেন। তা ছাড়া, গণমাধ্যম ও নিরাপত্তা বিশ্লেষকদের কাছ থেকে পাওয়া তথ্যেও এটা অনুমান করা হয়েছে যে জন্মসূত্রে বাংলাদেশি কানাডার নাগরিক তামিম চৌধুরী সিরিয়ায় প্রশিক্ষণ নিয়ে বাংলাদেশে আইএসকে সংগঠিত করার জন্যই এসেছিলেন। তামিম চৌধুরী আইএসের সঙ্গে যুক্ত ছিলেন কি না বা বাংলাদেশি জঙ্গিদের আন্তর্জাতিক যোগাযোগ আছে কি না, সেই বিষয়ে পুরোনো বিতর্ক আপাতত সরিয়ে রেখে আমরা দুটো বিষয় নিঃসন্দেহে বলতে পারি। প্রথমত, তাঁকে চিহ্নিত করা, খুঁজে বের করা, তাঁকে অনুসরণ করা এবং শেষ পর্যন্ত তাঁকে জালে আটকে ফেলে হত্যা করার যে অভিযান, তাতে বাংলাদেশের নিরাপত্তা বাহিনীগুলো সাফল্য দেখিয়েছে। প্রাসঙ্গিকভাবে উল্লেখ্য, গণমাধ্যমের দেওয়া খবর অনুযায়ী অভিযানটি সুচারুভাবে পরিচালিত হয়েছে। অভিযানে গৃহীত কৌশল বিষয়ে ভবিষ্যতে নিশ্চয় আরও জানা যাবে এবং সেই সময় এ বিষয়ে আরও সুনির্দিষ্ট আলোচনার অবকাশ থাকবে। দ্বিতীয় বিষয় হচ্ছে, তামিম চৌধুরী মৃত্যুর কী ধরনের প্রতিক্রিয়া হবে?এ ধরনের অভিযানের পরে এই আলোচনা প্রায়ই করা হয়ে থাকে এবং এই প্রশ্ন তোলা হয় কেন অভিযুক্তকে বাঁচিয়ে রেখে তথ্য সংগ্রহ করা হলো না। তবে তামিম চৌধুরীর মৃত্যুর পরেও কেউ কেউ অবশ্য এমন অনুমান প্রকাশ করেছেন যে তামিম সম্ভবত আগেই আটক হয়েছিলেন। এসব আলোচনার কারণ আমাদের অজ্ঞাত নয়। আমরা দেখতে পেয়েছি যে গত কয়েক মাসে সরকারের কাউন্টার-টেররিজম কৌশলের একটি প্রধান দিক হয়ে উঠেছে আটকের পরে জঙ্গিদের হত্যা করা। ‘ক্রসফায়ার’ বা ‘বন্দুকযুদ্ধ’ এ ক্ষেত্রে প্রধান উপায় হিসেবে ব্যবহৃত হয়েছে। পরিসংখ্যান বলছে, এ বছরের ৬ জুন থেকে ৫ আগস্ট পর্যন্ত দুই মাসে সন্দেহভাজন ১৯ জন জঙ্গি বন্দুকযুদ্ধে মারা গেছেন (সূত্র: প্রথম আলো, ৬ আগস্ট ২০১৬)। মানবাধিকারকর্মীরা এ বিষয়ে উদ্বেগ প্রকাশ করেছেন এবং এমন প্রশ্নও উঠেছে যে এসব হত্যাকাণ্ডের মধ্য দিয়ে প্রকৃত ‘পরিকল্পনাকারী’দের বাঁচিয়ে দেওয়া হচ্ছে কি না (এ ধরনের বিচারবহির্ভূত হত্যার বিরুদ্ধে আমার লেখা, দেখুন ‘ক্রসফায়ার-সমর্থক ও সমালোচকদের কাছে দুটি প্রশ্ন,’ প্রথম আলো ২৫ জুন, ২০১৬)।কিন্তু আমরা এ-ও জানি, নিরাপত্তা অভিযানের সময় এমন সব পরিস্থিতির উদ্ভব ঘটে যে নিরাপত্তা বাহিনী সন্দেহভাজন ব্যক্তি বা ব্যক্তিদের ঘিরে ফেললে তারা আক্রমণ চালায় এবং নিরাপত্তা বাহিনীর সদস্যদের পাল্টা ব্যবস্থা গ্রহণের বিকল্প থাকে না। যেমন গত বছর নভেম্বরে প্যারিসে জঙ্গি হামলার পাঁচ দিন পর পুলিশের সঙ্গে যুদ্ধে ওই হামলার কথিত পরিকল্পনাকারী আব্দেল হামিদ আব্বাউদ মারা যান। কিন্তু এ ছাড়া অনেক সময় আগে থেকেই কোনো কোনো সন্ত্রাসীকে ‘আটক’ করার বদলে ‘হত্যা’ করার সিদ্ধান্ত নেওয়া হয়। যেমন—ওসামা বিন লাদেনের বিষয়ে যখন ঘোষণা করা হয়েছিল যে তাঁকে ‘জীবিত বা মৃত’ খুঁজে বের করা হবে, তখনই স্পষ্ট ছিল যে তাঁকে হত্যার ব্যাপারেই সিদ্ধান্ত নেওয়া হয়েছে। যুক্তরাষ্ট্র সরকার এটা স্বীকার না করলেও সহজেই বোধগম্য যে, অ্যাবোটাবাদে যুক্তরাষ্ট্রের বিশেষ বাহিনীর হামলার উদ্দেশ্য ওসামা বিন লাদেনকে আটক করা ছিল না।একইভাবে ইয়েমেনি বংশোদ্ভূত মার্কিন নাগরিক আনোয়ার আল-আওলাকিকে ২০১১ সালে ড্রোন হামলায় হত্যা সিদ্ধান্ত নিয়েই করা হয়েছিল। তাঁর হত্যা নিয়ে এই প্রশ্ন উঠেছিল যে আত্মপক্ষ সমর্থনের আইনানুগ সুযোগ না দিয়ে একজন মার্কিন নাগরিককে যুক্তরাষ্ট্র সরকার হত্যা করতে পারে কি না। অনেক সময়ই যখন কোনো সন্ত্রাসীকে আটক করা সম্ভব নয় বলে বিবেচিত হয়েছে, সেই সময়েই তাকে হত্যার সিদ্ধান্ত নেওয়া হয়েছে। ইরাকে ২০০৬ সালে আল-কায়েদা নেতা আবু মুসাব আল জারকাবি, ২০০৯ সালে পাকিস্তান তালেবানের নেতা বায়তুল্লাহ মাসউদ, ২০১৩ সালে তাঁর উত্তরসূরি ও ভাই হেকমতউল্লাহ মাসউদ, ২০১৬ সালে আফগান তালেবান নেতা মোল্লা মানসুরকে হত্যার ঘটনা এর উদাহরণ। এগুলো যথাযথ হয়েছে বা সেগুলো বৈধ এমন বলা আমার উদ্দেশ্য নয়। এটাও লক্ষণীয় যে, এসব হত্যার ঘটনা ঘটেছে যখন সন্ত্রাসীরা তাদের নিজেদের নিরাপত্তাবলয়ের ভেতরে থেকেছে এবং তাদের আটক করার কোনো সুযোগ বা সম্ভাবনা নেই।জঙ্গিবাদ মোকাবিলায় বাংলাদেশ অন্য ধরনের অভিজ্ঞতাও উপহার দিয়েছে। ২০০৫ সালে জেএমবির উত্থানের সময় ক্ষমতাসীন বিএনপির নেতৃত্বাধীন জোট সরকার এর অস্তিত্ব অস্বীকার করলেও শেষ পর্যন্ত আন্তর্জাতিক ও অভ্যন্তরীণ চাপের মুখে কেবল জেএমবি নিষিদ্ধই ঘোষণা করেনি, সংগঠনের ছয়জন শীর্ষ নেতাকে আটক করে দ্রুত বিচারের সম্মুখীন করে। তাঁদের মৃত্যুদণ্ড পরের বছর তত্ত্বাবধায়ক সরকারের আমলে কার্যকর হয়। এই ধারা আওয়ামী লীগ সরকারের মেয়াদে বহাল থাকার কারণে পরের বছরগুলোতে সব মিলে ১৭৯ জন জেএমবির নেতা ও কর্মীকে বিভিন্ন আদালত মৃত্যুদণ্ড দিয়েছেন। বিভিন্ন মেয়াদের কারাদণ্ডে দণ্ডিত ৩০০ জঙ্গির আপিল উচ্চ আদালতে বিবেচনাধীন রয়েছে। (সমকাল, ১৭ জুলাই, ২০১৬) তদুপরি, কাউন্টার-টেররিজমের প্রধান লক্ষ্য হিসেবে জঙ্গিদের ওপরে কড়া নজরদারি, আটক, বিচার অব্যাহত রাখার ফলে জেএমবি কার্যত দুর্বল হয়ে পড়ে। গত কয়েক বছরে কাউন্টার-টেররিজমের দৃষ্টি অন্যদিকে সরে যাওয়া এবং দেশের রাজনৈতিক পরিস্থিতির সুযোগে বিভিন্ন জঙ্গি সংগঠন আবার সংগঠিত হয় এবং আন্তর্জাতিক অঙ্গনে আইএসের উত্থানের কারণে তারা শক্তি সঞ্চয় করে।সন্ত্রাসীদের, বিশেষত যেসব হাই-প্রোফাইল সন্ত্রাসী বিভিন্ন অভিযানে নিহত হয়েছে, তাদের আমরা মোটা দাগে দুই ভাগে ভাগ করতে পারি; এদের একদল হচ্ছে অনুপ্রেরণাদানকারী, অন্যরা হচ্ছে সামরিক অভিযানের নেতা। ওসামা বিন লাদেন এবং আনোয়ার আল আওলাকি প্রথম শ্রেণিভুক্ত; অন্য যাঁদের কথা আগে উল্লেখ করেছি, তাঁরা দ্বিতীয় শ্রেণিভুক্ত। লাদেন নিহত হওয়ার আগে থেকেই আর সাংগঠনিক নেতা ছিলেন না; কিন্তু তাঁর মৃত্যুর প্রতীকী গুরুত্ব বিশাল। আওলাকির বড় পরিচয় ছিল যে তিনি ইন্টারনেটের মাধ্যমে অনুপ্রাণিত ও নিয়োগ করতে সক্ষম হতেন। তাঁদের মৃত্যু অবশ্যই আন্তর্জাতিক সন্ত্রাসবাদের জন্য বড় ধরনের ধাক্কা, কিন্তু তাতে অনুপ্রেরণাকারী হিসেবে তাঁদের ভূমিকার অবসান ঘটেছে, এমন মনে করার কারণ নেই। বাংলাদেশের আনসারুল্লাহ বাংলা টিম যা এখন আনসার-আল-ইসলাম নামে পরিচিত। ভারতীয় উপমহাদেশে আল-কায়েদার বাংলাদেশ শাখা বলে দাবিদার এ সংগঠনটির অনুপ্রেরণা হচ্ছে আওলাকি। দেখা গেছে, এ ধরনের সন্ত্রাসীদের আবেদন তাঁদের মৃত্যুর পরে বৃদ্ধি পায়। দ্বিতীয় ধরনের সন্ত্রাসীরা হচ্ছে অপারেশনাল কমান্ডার, তারা মারা যাওয়ার পরে খুব দ্রুতই কেউ না কেউ তাদের স্থলাভিষিক্ত হয়। পাকিস্তান ও আফগানিস্তানে তালেবান নেতৃত্বের ধারাবাহিকতা তার প্রমাণ।বাংলাদেশে নিহত জঙ্গি তামিম চৌধুরী এই বিভাজনে কোন শ্রেণিভুক্ত হবেন? অবশ্যই তামিম চৌধুরী অনুপ্রেরণাদায়ী নেতৃত্বের সারিভুক্ত নন; বরং তাঁকে অপারেশনাল কমান্ডার বলে চিহ্নিত করাই যথাযথ। গুলশান এবং শোলাকিয়ার হামলা তাঁর প্রত্যক্ষ তত্ত্বাবধানে সংঘটিত হয়েছে বলে নিরাপত্তা বাহিনী তথ্য দিয়েছে। তা ছাড়া, আইএসের মুখপত্র দাবিকের ভাষ্য অনুযায়ী, আইএসের উদ্ভব ঘটেছে জেএমবির বিভিন্ন অংশকে একত্র করে, তবে তার সঙ্গে যে নতুন সদস্য যুক্ত হয়েছে, সেটাও আমরা দেখতে পাচ্ছি। ফলে তামিম চৌধুরী সম্ভবত সাংগঠনিকভাবে যেকোনো অপারেশনাল কমান্ডারের চেয়েও গুরুত্বপূর্ণ ভূমিকা পালন করছিলেন। তা সত্ত্বেও, বাংলাদেশের বাইরের এবং বাংলাদেশের জঙ্গি সংগঠনগুলোর অভিজ্ঞতার আলোকে বলতে পারি যে সম্ভবত খুব শিগগির কেউ তাঁর স্থলাভিষিক্ত হবেন।এর বাইরে যে প্রতিক্রিয়া হতে পারে তা হলো—জঙ্গি সংগঠনগুলোর কৌশলে পরিবর্তন, অর্থাৎ ২০০৮ থেকে ২০১২ সালের মতো বড় ধরনের হামলা থেকে সরে এসে নিজেদের সংগঠিত করা। এ ছাড়া আরও বড় ধরনের, দুর্ধর্ষ ধরনের হামলা চালিয়ে দেখানো যে তারা এখনো শক্তিশালী। এ ক্ষেত্রে আন্তর্জাতিক পরিস্থিতি তাদের জন্য ইতিবাচক—সিরিয়ায় ক্রমাগতভাবে পরাজয়ের কারণে আইএসের নতুন কৌশল হচ্ছে পৃথিবীর অন্যত্র তাদের শক্তি দেখানো। মনে রাখা দরকার, তামিমের মতো আরও বেশ কয়েকজন, যাঁরা বিদেশে ছিলেন বা আছেন, তাঁরা এখন সক্রিয়। বাংলাদেশে সরকারের ভাষায় নতুন জেএমবি বা আইএস এবং আল-কায়েদার শক্তি বিষয়ে আমরা অবগত নই। এসব বিবেচনায় তামিম চৌধুরীর মৃত্যু ও অভিযানের সাফল্য সত্ত্বেও এখনই আত্মতৃপ্তিতে ভোগার বা অতিমাত্রায় আনন্দিত হওয়ার কারণ নেই।নিরাপত্তা অভিযানের সাফল্য, জঙ্গিদের হত্যা, জঙ্গি সংগঠনে নেতৃত্বে শূন্যতা তৈরির বিষয়গুলো আলোচনা অবশ্যই গুরুত্বপূর্ণ। কিন্তু সেগুলোর পাশাপাশি একই রকম বা বেশি গুরুত্ব দিয়ে উত্তর খোঁজা দরকার এসব প্রশ্নের যে, এই হত্যা অন্যদের এই ধরনের সংগঠনে যুক্ত হওয়া থেকে বিরত রাখবে কি? জঙ্গি সংগঠনগুলোর বিস্তারে এবং কোনো ব্যক্তির কাছে জঙ্গি সংগঠনের আবেদন তৈরিতে যেসব অনুকূল রাজনৈতিক এবং সামাজিক পরিবেশ কাজ করে, তার অবসান হবে কি? এসব প্রশ্নের উত্তর অনুসন্ধান এবং সেভাবে কৌশল নির্ধারণ হচ্ছে দীর্ঘ মেয়াদে জঙ্গিবাদ মোকাবিলার কার্যকর পথ।আলী রীয়াজ: যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের অধ্যাপক।ইহাতে মন্তব্য প্রদান বন্ধ রয়েছে
171		বাংলাদেশের অনূর্ধ্ব-১৬ ফুটবল দলের মেয়েরা এএফসি কাপের বাছাইপর্বে ইরানের সঙ্গে জিতেছে ৩-০ গোলে, সিঙ্গাপুরের সঙ্গে ৫-০ গোলে, আর গত পরশু তারা কিরগিজস্তানকে দিয়েছে ১০ গোল। তাদের এই বিজয়ের পেছনে আছে কঠোর অনুশীলন। প্রথমেই প্রশংসা করতে হবে সরকারের একটা উদ্যোগের। সরকার বছর কয়েক আগে বঙ্গমাতা ফজিলাতুন্নেছা কাপ টুর্নামেন্ট প্রচলন করে। প্রাথমিক বিদ্যালয়ের মেয়েরা এই টুর্নামেন্টে অংশ নেয়। আজকে যে মেয়েরা অনূর্ধ্ব-১৬ জাতীয় দলে খেলছে, তারা এসেছে ওই প্রাথমিক বিদ্যালয়ের টুর্নামেন্ট থেকেই। এবারের ১৮ জনের দলে নয়জন আছে কলসিন্দুর স্কুলের, প্রথমে তারা খেলত কলসিন্দুর প্রাথমিক বিদ্যালয়ে, এখন তারা পড়ে কলসিন্দুর স্কুল ও কলেজে।গত রমজান মাসে অনূর্ধ্ব-১৬ দলের মেয়েদের সঙ্গে দেখা। সানজিদা, মারিয়া, তহুরা প্রমুখ। দেখা হয়েছে আবার গণভবনে, প্রধানমন্ত্রীর ইফতার মাহফিলে। ওদের দেখেই এগিয়ে গেলাম। ওদের নিয়ে প্রথম আলো একটা প্রামাণ্য ছবি বানিয়েছিল গত বছর—অদম্য মেয়েরা। প্রথম আলো কলসিন্দুরের ফুটবলার মেয়েদের নিয়মিত একটা বৃত্তি দেয়। ওদের গ্রামে বিদ্যুৎ গেছে, সেই সময় ওই গ্রামে আমিও গিয়েছিলাম। যা-ই হোক, ওরা জানাল, ওরা ঢাকায় আছে। তাদের ট্রেনিং ক্যাম্পে। ফুটবলের প্রশিক্ষণ চলছে। ঈদে তাদের ছুটি নেই। ঈদেও বাড়ি যাবে না বাচ্চা মেয়েগুলো? আমার কণ্ঠে বিস্ময়। তখন ওদের সঙ্গের শিক্ষক বা প্রশিক্ষক আমাকে বললেন, ওদের কেন বাড়ি যেতে দেওয়া হবে না জানেন? ওরা বাড়ি গেলে ফিটনেস নষ্ট করে ফিরবে।আমি বললাম, ঈদে বাবা-মা ওদের বেশি করে খাওয়াবেন?প্রশিক্ষক বললেন, না উল্টোটা। ওরা না খেয়ে না খেয়ে ফিটনেস নষ্ট করে ফিরবে।আমি সেই কথাটা ভুলতে পারি না। এসব কথা হয়তো বলাও উচিত নয়। কিন্তু না বলে পারছি না বলে ক্ষমাপ্রার্থী। যে বাচ্চারা গত বছর এএফসি কাপের আঞ্চলিক টুর্নামেন্টে (অনূর্ধ্ব-১৪) কাপে চ্যাম্পিয়ন হয়েছিল, তাদের অনেকেই ছিল কলসিন্দুর স্কুলের। প্রথম আলোর পক্ষ থেকে পরিচালক রেদোয়ান রনি ওই গ্রামে গিয়েছিলেন প্রামাণ্যচিত্রের শুটিং করতে। বাচ্চারা ক্যামেরার সামনে কষ্ট করছে, ওদের কী দেওয়া যায়। প্রথম আলোর ময়মনসিংহ প্রতিনিধি কামরান পারভেজের সঙ্গে আমাদের কথা হচ্ছে।বাচ্চারা কী চায়?কামরান পারভেজ: ওরা একবেলা ভালো করে খেতে চায়।: আরও বেশি কিছু চাইতে বলেন। আরেকটু বড় কিছু।কামরান পারভেজ আরও খোঁজখবর নিয়ে বললেন, ওরা বলেছে ওদের বেশি করে খাবার দিয়ে দিতে। ওরা বাড়িতে গিয়ে পরিবারের অন্যদের সঙ্গে মিলে ভালো করে খেতে চায়।অথচ এই মেয়েগুলো যে কী সপ্রতিভ। কী চালাক-চতুর। কী প্রাণবন্ত। আর কত ভালো ফুটবল খেলে। ঢাকায় প্রথম আলো ওদের নিয়ে এল প্রতিষ্ঠাবার্ষিকীর অনুষ্ঠানে। পাঁচতারা হোটেলের জমজমাট চত্বরের আলো ঝলমল অনুষ্ঠানে। প্রথম আলো থেকে উপহার দেওয়া লাল রঙের সালোয়ার-কামিজ পরে মেয়েগুলো গোলাপ ফুলের মতো হাঁটছিল। তখনই ওরা আমাকে বলেছিল, ‘আপনারা যে আমাদের নিয়ে সিনেমা বানাইছেন, আমাদের গ্রামে তো কারেন্ট নাই। আমরা তো টিভি দেখি না।’আমি বলি, যাও, এক বছরের মধ্যে তোমাদের গ্রামে কারেন্ট যাবে। ‘না না, ছয় মাসের মধ্যে কারেন্ট চাই।’আমি ধন্যবাদ জানাই বিদ্যুৎ প্রতিমন্ত্রী নসরুল হামিদকে, এক মাসের মধ্যে ওই গ্রামের ৮০০ বাড়িতে বিদ্যুৎ গেছে বলে।বাচ্চাগুলো নায়ক শাকিব খানকে দেখতে চেয়েছিল। এই ইচ্ছাটা ওই দিন পূরণ করতে পারিনি। তবে আসাদুজ্জামান নূর ও নায়ক ফেরদৌসকে দেখে ওরা খুশিই হয়েছিল।এখন এই মেয়েদের ফুটবল ফেডারেশন যত্ন করে প্রশিক্ষণ দিয়েছে। তারাও কষ্ট করেছে। কিছু পেতে হলে কিছু ত্যাগ করতে হয়। অনূর্ধ্ব-১৬ বয়সের মেয়েরা বাবা-মা ছেড়ে ঢাকায় পড়ে আছে সেই কত দিন হলো। একসঙ্গে থেকেছে। একসঙ্গে খেয়েছে। একসঙ্গে ঈদ করেছে। একসঙ্গে খেলেছে। আজকে তার সুফল আমরা পাচ্ছি।বাংলাদেশ প্রতিভার খনি। গণ্ডগ্রামের মেয়েরা একটু সুযোগ, একটু প্রশিক্ষণ, একটু শিক্ষা পেয়ে সোনার মেয়ে উঠছে। কিরগিজস্তানের বিরুদ্ধে মারিয়ার একটা গোল আমার চোখে লেগে আছে। মারিয়ার মাকে আমি চিনি। কলসিন্দুরে বিদ্যুৎ উদ্বোধনের অনুষ্ঠানে তিনি এসেছিলেন। এনোতা মান্দা। তাঁর বাড়ির ছবি আপনারা প্রথম আলোর ভিডিওটাতে দেখে নিতে পারেন (তাঁরা ওই ভিডিওতে খুব সুন্দর অভিনয়ও করেছেন। এনোতা মান্দার ক্লোজ শট এত পরিপক্ব হয়েছে যে, তা কেবল স্মিতা পাতিল বা শাবানা আজমির কাছ থেকে আশা করা যায়)। দেখলেই বুঝবেন, সংগ্রামশীল পরিবার।তো সেই পরিবারের মেয়েগুলো শিক্ষা পেয়ে, প্রশিক্ষণ পেয়ে কী কাণ্ডটাই না ঘটাচ্ছে।সারা বাংলাদেশে ৯৮ শতাংশের বেশি ছেলেমেয়ে স্কুলে যায়। গ্রামে-গঞ্জে বহু ছাত্রছাত্রী আছে এ রকম পরিবার বা এর চেয়েও নিম্নবিত্ত পরিবার থেকে আসা। এখন আমার প্রশ্ন হলো, এ রকম পরিবারের একটা মেয়েকে ক্লাস এইটের পরীক্ষায় কেন ২৮০ টাকা ফি দিতে হবে?হ্যাঁ। আমি চাঁদপুরের সাথী আক্তারের কথাই বলছি। চাঁদপুর বাগাদি গণি উচ্চবিদ্যালয়ের অষ্টম শ্রেণির ছাত্রী সাথী আক্তারকে স্কুলের বেতন আর পরীক্ষার ফি মিলিয়ে ৪০০ টাকা দিতে হবে। সে ৩২০ টাকা দিতে পেরেছিল। ৮০ টাকা বাকি। স্কুলে যাওয়ার আগে সেই টাকা মা-বাবার কাছ থেকে চেয়ে সে পায়নি। এ জন্য স্কুলের সহকারী প্রধান শিক্ষক তাঁকেসহ আরও কয়েকজনকে রোদের মধ্যে এক ঘণ্টা দাঁড় করিয়ে রাখেন। পরদিন সাথী মায়ের কাছে ৮০ টাকা চায়। মা টাকা জোগাড় করতে বেরিয়েও ছিলেন। এরই ফাঁকে সাথী আত্মহত্যা করে। আত্মহত্যার খবরকে মহিমা দান করতে নিষেধ করেছে আত্মহত্যা প্রতিরোধকারী স্বেচ্ছাসেবী সংস্থা। আমিও বলব, সাথী, তুমি ঠিক করোনি। টাকাটা জোগাড় হতোই। না হলে একদিন স্কুলে না হয় না-ই যেতে। তুমি ভালো কাজ করোনি। আমি সবাইকে বলি, অপমানকর, বিব্রতকর, লজ্জাকর, দুঃখজনক পরিস্থিতি সবার জীবনেই আসে। আবার সেই খারাপ সময় চলেও যায়। জীবন প্রত্যেকের জন্য সোনার মেডেল রেখে দিয়েছে। জীবনটা শেষ পর্যন্ত যাপন করে গেলে সেই সোনার মেডেল পাওয়াই যায়।তারপর বলি, মাননীয় শিক্ষামন্ত্রী, বাংলাদেশের একটা গ্রামে অষ্টম শ্রেণির একজন শিক্ষার্থীকে কেন ২৮০ টাকা পরীক্ষার ফি দিতে হবে? আর সরকারি স্কুল ও বেসরকারি স্কুলের বৈষম্য কবে কমবে? কেন অষ্টম শ্রেণিতে পরা একটা বাচ্চাকে মাসে ১৪০ টাকা বেতন দিতে হবে। যারা দিতে পারে, সক্ষম, সচ্ছল, তারা দিক। একজন ছাত্র মাসে লাখ টাকাও বেতন দেয়, এমন স্কুল ঢাকা শহরে অনেক আছে। কিন্তু কলসিন্দুর গ্রামের মারিয়ার মা এনাতো মান্দার তো সামর্থ্য নেই মাসে ১৪০ টাকা মেয়ের স্কুলের বেতনের জন্য খরচ করবেন। এ রকম বহু পরিবার আছে, যারা তাদের ছেলেমেয়েকে স্কুলে পাঠায়, পাঠাতে চায়, কিন্তু তাদের জন্য এক শ টাকা বাড়তি খরচ করাও মুশকিল।আজকের বাংলাদেশ দ্রুত গড়ে উঠছে, উন্নতি করছে, নিম্ন–মধ্য আয়ের দেশ হয়েছে। কৃষকের ঘরে, শ্রমিকের ঘরেও স্বপ্ন ছড়িয়ে পড়েছে যে লেখাপড়া করলে দিন বদল করা যায়, ভাগ্য বদল করা যায়। সেই কৃষকের ছেলের পাশে, শ্রমিকের মেয়ের পাশে রাষ্ট্রকে তো দাঁড়াতে হবে। এখন একটা ছেলেকে মাধ্যমিক পরীক্ষার ফি যদি হাজার হাজার টাকা দিতে হয়, সে কোত্থেকে দেবে। আমার প্রস্তাব হলো, এ ধরনের পাবলিক পরীক্ষার ফি তুলে দেওয়া হোক, এটা রাষ্ট্রকে তার বার্ষিক বাজেট থেকে দিতে পারতে হবে। আর আপাতত, নির্ধারিত সরকারি ফির বেশি এক পয়সাও যেন কোনো স্কুল শিক্ষার্থীর কাছ থেকে আদায় করতে না পারে, এটা নিশ্চিত করতে হবে।মূল্যবোধের অবক্ষয় সর্বস্তরে। তার সংক্রমণ ঘটেছে সর্বত্র, সাংবাদিকতায়, শিক্ষকতায়, চিকিৎসাসেবার মধ্যেও। সবাই নিশ্চয়ই না, কেউ কেউ বা অনেকেই। প্র্যাকটিক্যাল পরীক্ষায় বেশি নম্বর পাওয়ার জন্য এক্সটারনাল পরীক্ষকের জন্য কি এখনো চাঁদা তুলতে হয়?আর বিশ্ববিদ্যালয়ে ভর্তি-ইচ্ছুকদের দুর্দশা দেখে শরৎচন্দ্র চট্টোপাধ্যায়ের মতো বলতে হয়, ‘মা সরস্বতী বর দিবেন কি, কোথায় মুখ লুকাইয়া বাঁচিবেন, ভাবিয়া পান না।’ প্রতিটা বিশ্ববিদ্যালয়ের জন্য আলাদা আলাদা পরীক্ষা। তার জন্য আলাদা আলাদা ফি। বুয়েটের জন্য আলাদা, চুয়েটের জন্য আলাদা, কুয়েটের জন্য আলাদা। মেডিকেলই শুধু অভিন্ন ভর্তি পরীক্ষার ব্যবস্থাটা করতে পেরেছে। তাতেও সমস্যা, প্রশ্নপত্র ফাঁস হয়। অভিযোগ আছে, বিশ্ববিদ্যালয়গুলো এবং প্রণম্য শিক্ষকগণ পরীক্ষার ফি থেকে একটা বড় তহবিল সঞ্চয়ের এই সুযোগ কিছুতেই হাতছাড়া করতে চান না।আমাদের শিক্ষার মান, জিপিএ-৫-এর মান, শিক্ষার্থীদের পরীক্ষার্থী বানিয়ে ফেলে তাদের জীবনকে দুর্বিষহ করে তোলা নিয়ে এই লেখায় কিছু বলছি না। আজ আমার বলার কথা একটাই, আমাদের গ্রামে-গঞ্জে, শহরে-বন্দরে নিম্ন আয়ের শিশু-কিশোরেরা যেন অর্থনৈতিক কারণে শিক্ষা থেকে বঞ্চিত না হয়, তা দেখার দায়িত্ব রাষ্ট্রের। প্রাথমিক শিক্ষা অষ্টম শ্রেণি পর্যন্ত করার উদ্যোগকে স্বাগত জানাই। অষ্টম শ্রেণি পর্যন্ত শিক্ষা যেন অবৈতনিক হয়। বৃত্তি ও উপবৃত্তির পরিসর যতটা পারেন, বাড়িয়ে দিন। মনে রাখতে হবে, শিক্ষার পেছনে বিনিয়োগই সর্বশ্রেষ্ঠ বিনিয়োগ। এই বিনিয়োগ বহু গুণ বৃদ্ধিপ্রাপ্ত হয়ে আপনার কাছেই ফিরে আসবে।আনিসুল হক: সাহিত্যিক ও সাংবাদিক।ইহাতে মন্তব্য প্রদান বন্ধ রয়েছে
172		প্রাকৃতিক বা মানবসৃষ্ট দুর্যোগের পর এসবের কারণ ও ফলাফল নিয়ে নতুন নতুন গবেষণা ও বিশ্লেষণ উঠে আসে। এখন বিশ্বের অন্যতম প্রধান সমস্যা হয়ে উঠেছে জঙ্গি তৎপরতা। সন্ত্রাসে জড়িয়ে পড়া কিশোর-তরুণদের অবস্থা ও অবস্থান, তাদের মানসিকতা, শিক্ষা, বন্ধুত্ব, পরিবারের ভূমিকা ইত্যাদি নিয়ে দেশি-বিদেশি সংবাদমাধ্যমে আলোচনার ঝড় উঠেছে। সন্তান সন্ত্রাসী হয়ে ওঠার পেছনে পারিবারিক বন্ধনের শৈথিল্যকেও দায়ী করা হচ্ছে। কিন্তু প্রশ্ন হচ্ছে উন্নয়ন-শিল্পায়ন-বিশ্বায়নের এ যুগে নাগরিক জীবনে অণু পরিবার ব্যবস্থা যেখানে প্রায় অবশ্যম্ভাবী, সেখানে সন্তানদের সঙ্গদানের জন্য সময় দেওয়া বাস্তবে কতটা সম্ভব?যৌথ পরিবারের ভালো ও মন্দ দিক দুটোই রয়েছে। যৌথ পরিবার ভাঙনের শুরুতে আমার সাজানো বাগান শুকিয়ে গেল বলে প্রফুল্ল রায় তাঁর নাটকে বুক চাপড়ে কান্নাকাটি করেছেন। তাঁর সে নাটকের মঞ্চায়নের সফলতা বা দর্শকপ্রিয়তা নিয়ে কোনো সন্দেহ নেই। কিন্তু তাতে কি ভাঙন ঠেকানো গেছে? গ্রাম পুড়লে দেবালয় এড়ায়? এককালে যৌথ পরিবারে বাস করা আজকের প্রবীণদের অনেকেই পুরোনো দিনের কথা মনে করে স্মৃতিকাতর হয়ে পড়েন। বলেন আহা! কী দিন কাটিয়েছি আমরা! দুপুরে একসঙ্গে পঁচিশটা পাত পড়ত। ঈদে-উৎসবে পুরো বাড়ি যেন মেলার ময়দান। মনে আছে, আমাদের যৌথ পরিবারে বিবাহিত ফুফুরা একসঙ্গে তাঁদের ছেলেমেয়েদের নিয়ে বেড়াতে আসতেন। ফুফাতো ভাইবোনদের আগমনবার্তার আনন্দেই আমাদের রাতে ঘুম হতো না। আসার পর তো আর কথাই নেই। ফুফুরা বাপের বাড়ি নাইওরে আসতেন দু-এক মাস আরাম করার জন্য। আমরা খেলাধুলা, গল্পগুজব, গান, নাটক, গল্পের বই নিয়ে মেতে থাকতাম। কিন্তু ওই রাবণের গুষ্টির রান্নার আয়োজন, রান্না, খাওয়ানো, গোছানো, পিঠে পুলি তৈরি এমনকি শ্বশুরবাড়ি ফিরে যাওয়ার আগে ফুফুদের জন্য চিড়া-মুড়িমুড়কি-নাড়ু-আচার-মসলা বানিয়ে বস্তা বাঁধতে হতো আমাদের মা-চাচিদের। তাঁরা চলে যাওয়ার পর মা-চাচিরা রীতিমতো শয্যাশায়ী হয়ে পড়তেন। আবার অন্যদিকে ফুপুরাও শ্বশুরবাড়িতে তাঁদের ননদদের জন্য প্রাণপাত করতেন। তার মানে যত মানসিক ও শারীরিক যন্ত্রণা সবই নারীর।প্রফুল্ল রায় যতই কান্নাকাটি করুন, সময়ের প্রয়োজনে অণু পরিবার বানের জলের মতো অবিরল গতিতে নগরজীবনে প্রবেশ করেছে এবং অনবরত করছে। বিশ্বব্যাংকের ২০১০ সালের তথ্য অনুযায়ী, বাংলাদেশের মোট শ্রমশক্তির ৩৯ দশমিক ৯ শতাংশ নারী। তৈরি পোশাকশিল্প খাতে ৩০ লাখ শ্রমিকের ৯০ শতাংশই নারী, যাঁরা শহরে বাস করেন। কর্মজীবী বিবাহিত নারীদের সন্তানেরা শিক্ষার্থী। যেসব নারী রোজগেরে নন, তাঁরা সন্তানদের স্কুলে ঢুকিয়ে মাদুর বিছিয়ে ছুটি পর্যন্ত বসে থাকেন, যাঁরা কাছেপিঠে থাকেন তাঁরা বাসার কাজ সেরে নিতে আসেন। অফিস বা ব্যক্তিগত গাড়ি ব্যবহারকারীর সংখ্যা খুবই কম, সন্তানদের স্কুলে আনা-নেওয়া করা বাবার সংখ্যা আরও কম। কারণ, বাবাদের অফিস-আদালতে কাজ করতেই নাভিশ্বাস উঠে যায়।বাড়ি ফিরে তাঁদের একটু আরাম না করলে চলে? কিন্তু কর্মজীবী নারীর সে উপায় নেই। সমাজসৃষ্ট শ্রম বিভাজনের জাঁতাকলে পড়ে তাঁকে ঘরে-বাইরে সবখানেই কাজ করতে হয়। তাহলে সন্তানদের সময় দেবেন কারা? সময় দেওয়ার কী আছে? টিভি, কার্টুন, স্মার্টফোন, ট্যাব, ইন্টারনেট আছে না? এগুলো নিয়েই তো তারা দিব্যি আছে। তা ছাড়া স্কুল আর কোচিং করেই তারা হাঁপিয়ে ওঠে, মা-বাবার সঙ্গে কাটানোর মতো সময় কোথায় তাদের?ফেসবুকের বদৌলতে গণমাধ্যমে না আসা সংবাদও খুব দ্রুত ছড়িয়ে পড়ে। যেমন, এক প্রাথমিক বিদ্যালয়ের ছাত্রী একটা প্ল্যাকার্ড হাতে বাবা-মা, এবারের ঈদের কেনাকাটায় টাকা চাই না, সময় চাই লিখে দাঁড়িয়ে আছে। অন্যদিকে মা-বাবাদের এসব নিয়ে জিজ্ঞাসা করলে তাঁরা বলেন, টাকাপয়সা কামাই করছি তো ওদের জন্যই। শুধু সময় খেলে পেট ভরবে? আবার সব বয়সের ছেলেমেয়েই মা-বাবার অতিরিক্ত সময় দেওয়াটাকে ভালোভাবে নেয়, তা-ও বলা যাবে না। কারণ, সমবয়সী বন্ধুর চাহিদা মেটানো মা-বাবার পক্ষে সম্ভব নয়।দেখা গেল, মা সন্তানের সামনে বসে বেদবাক্য আওড়ে যাচ্ছেন, আর সন্তান মোবাইল বা আইপ্যাডে চোখ রেখে ক্রমাগত হুঁ-হাঁ করে যাচ্ছে। একদিন বিকেলে এক মা তাঁর চার-পাঁচ বছরের শিশুকে নিয়ে হাঁটছিলেন। শিশুটি মাকে ক্রমাগত এটা-ওটা জিজ্ঞাসা করে যাচ্ছে। মায়ের এক কানে মোবাইল, আরেক হাতে তসবি। তাঁর মনোযোগ নষ্ট করে দেওয়ার জন্য তিনি মাঝে মাঝেই সন্তানের মাথায় চাঁটি মারছিলেন। কর্মজীবী মা বলবেন, সারা দিন খেটেখুটে বাড়ি ফিরে আবার রাঁধতে বসি। তারপর খাওয়ানো, ধোয়াধুয়ি। বাচ্চাদের সময় দেব কখন? গৃহব্যবস্থাপক মায়েরা বলেন, যাদের সময় দেব তাদেরই-বা সময় কোথায়? তাদের হয় স্কুল, নয় কোচিং, নয় প্রাইভেট। বাবারা কী বলেন? বাচ্চারা মায়ের সঙ্গেই বেশি স্বচ্ছন্দ। বাবাদের সান্নিধ্য ওদের এমন পছন্দ নয়।কিন্তু সময় বের করা আসলে কঠিন নয়। রবীন্দ্রনাথকে শুধু লেখালেখি ছাড়াও হাজারো সামাজিক-সাংস্কৃতিক অঙ্গনে সংশ্লিষ্ট থাকতে হয়েছে। তাই বলে কি তিনি কখনো লেখালেখির সময় পাচ্ছিনে বলেছেন? খ্যাতিমান এক লেখকের লেখা আদায় করে নেওয়ার জন্য জনৈক প্রকাশক সব ব্যয় বহন করে তাঁকে কোনো নিরিবিলি স্বাস্থ্যকর স্থানে পাঠিয়েছিলেন। দুই মাস পর লেখা আদায় করতে গিয়ে এক পাতা লেখাও পাননি। নিরবচ্ছিন্ন অবসরও সৃষ্টিশীলতার অন্তরায়।আমরা বাঙালি জাতি আড্ডাপ্রিয়। নির্ভেজাল আড্ডা মারি। অবশ্য আড্ডা থেকে তাৎক্ষণিক লাভ না হলেও সৃষ্টিশীল মানুষ তঁাদের শিল্প-সাহিত্যের জন্য অনেক রসদ পেয়ে যান বলে দাবি করেন। কয়েক দিন আগে এ দেশে বেড়াতে আসা মেলিসা টেনিসন নামের মার্কিন এক তরুণ বিশ্ববিদ্যালয় শিক্ষককে আড্ডার জন্য বাসায় ডাকলাম। সবাই গোল হয়ে বিছানায় বসে আড্ডার প্রস্তুতি নিচ্ছি, মেলিসা তার জাদুর ঝুলি খুলে বসল। হাত-কান-গলার গয়না বানানোর হাজারটা খুচরো জিনিস মেলে ধরল। সবাইকে বলল যে যার খুশিমতো হাতে গয়না বানাও আর মুখে আড্ডা পেটাও। প্রবাদে আছে, সাধারণ মানুষ সময় কাটায় আর বুদ্ধিমানেরা সময় ব্যবহার করে ।প্রথম আলোয় গত ২৫ আগস্ট প্রকাশিত মুহাম্মদ জাহাঙ্গীরের শিক্ষাপ্রতিষ্ঠানে সাংস্কৃতিক ক্লাস লেখাটি এ প্রসঙ্গে বিশেষভাবে উল্লেখযোগ্য। অধ্যাপক আবদুল্লাহ আবু সায়ীদের ভ্রাম্যমাণ পাঠাগারে সম্পৃক্ত হতে ছেলেমেয়েদের উৎসাহিত করতে হবে। কেবল জিপিএ–৫ পাওয়ার জন্য পাঠ্যবইয়ের বাইরে অন্য কোনো বই পড়তে না দিলে যত ভালো রেজাল্টই হোক, প্রত্যাশিত উচ্চশিক্ষার স্বপ্নপূরণ কঠিন হয়ে দাঁড়ায়। খেলাধুলা ও অন্যান্য সাংস্কৃতিক কর্মকাণ্ড মানবিক বিকাশের সহায়ক। মানবিকতাহীন পাণ্ডিত্য সমাজের সম্পদ না হয়ে আপদে পরিণত হয়। একইভাবে উগ্র ধর্মান্ধ মানুষের মধ্যেও ধর্মজ্ঞানের পাণ্ডিত্য তাকে মানবিকতার দীক্ষা থেকে বঞ্চিত করে।এ ব্যস্ততার যুগে প্রয়োজনের বাইরে এতসব করার সময় কোথায় যাঁরা বলেন, বিখ্যাত লেখক এইচ জ্যাকসন ব্রাউন তাঁদের বলেন, বোলো না যে তুমি সময় পাও না। কারণ, প্রতিদিন তুমি যে কয় ঘণ্টা সময় পাও, ঠিক সে কয় ঘণ্টাই পেয়েছিলেন হেলেন কেলার, মাইকেল অ্যাঞ্জেলো, মাদার তেরেসা, লেওনার্দো দা ভিঞ্চি, টমাস জেফারসন ও আলবার্ট আইনস্টাইন। পরিবারে সন্তানদের গুণগত সময় দেওয়ার কথাও বিশেষজ্ঞরা বলে থাকেন। আবার কেবল সন্তানদেরই সময় দিয়ে সংস্কৃতিমান করে তুললে হবে না, বাবা-মা বা অভিভাবকদের পারস্পরিক সম্পর্কেও সুসময় বিরাজ রাখা বাঞ্ছনীয়।উম্মে মুসলিমা: কথাসাহিত্যিক।muslima.umme@gmail.comইহাতে মন্তব্য প্রদান বন্ধ রয়েছে
173		‘আব্বা পেট্রলপাম্পে চাকরি করত, আমি বড় বইনের লগে ইন্টারকনের গেটে ফুল বেচতাম। তারপরে পেপার বেচা আরম্ভ করলাম। সকালে পেপার বেচতাম, বৈকালে ফুল।’ সত্তর দশকের গল্প বলছিলেন কালু মিয়া। ঢাকার হোটেল ইন্টারকন্টিনেন্টালের গেটে ও আশপাশের রাস্তায় ফুল আর খবরের কাগজ বিক্রি করতে করতে তাঁর কৈশোর পেরিয়ে যায়; স্কুলে যাওয়া হয় না, এক হরফ বিদ্যাও তাঁর ঘটে নাই।তবু তরুণ বয়সে তিনি আবিষ্কার করেন, ‘ফরেনার’দের সঙ্গে টুকটাক ‘টকিং’ করতে তাঁর অসুবিধা হচ্ছে না। ফরেনাররা তাঁকে ডেকে বলে, ‘আই গো ওল্ড টাউন, ইউ হেল্প মি?’‘আমি কই, হোয়াইট নট? শিওর আই হেল্প ইউ।’কালু মিয়া ফুল-পেপারের ফেরিওয়ালা থেকে বিদেশি পর্যটকদের ‘এসকট কাম ইন্টারপ্রিয়েটার’ হয়ে ওঠার গল্প বলতে শুরু করেন:‘ফরেনারগো লইয়া হোসেনি দালান যাই, বলধা গার্ডেন যাই, লালবাগ কেল্লায় যাই। কেউ কেউ ঘোড়ার গাড়ি দেইখ্যা কয়, চড়ব। আমি কই নো প্রবলেম। রংচঙা ঘোড়ার গাড়িতে উঠায়া ওল্ড টাউনের রাস্তায় রাস্তায় ঘুরাই। সদরঘাট যাই, নদী আর নৌকা দেইখ্যা কয়, নৌকায় ভি চড়ব, বুড়িগঙ্গার হাওয়া খাইব। আমি কই নো প্রবলেম। তখন বুড়িগঙ্গার পানি এমুন গান্দা আছিল না, স্যার। নদীর হাওয়া আছিল সত্যই খাওয়ার মতন...।’সব দাঁত বের করে হাসেন কালু মিয়া। কিন্তু সব দাঁত তাঁর নাই, ওপরের পাটির সামনের তিনটা উধাও। অবশিষ্টগুলোর স্বাভাবিক রং ঢাকা পড়েছে পান-জর্দার কষে। বদনের মিশকালো রং তাঁর নামের সার্থকতা জাহির করে। থুতনি-চোয়াল ঢেকে আছে অযত্নে বেড়ে ওঠা কাঁচা–পাকা দাড়িতে, তবে মোচ কাঁচি দিয়ে সযত্নে ছাঁটা। মাথার সঙ্গে সেঁটে রয়েছে ঘন নীল রঙের একটা গোল টুপি। পরনের ফুলহাতা শার্টখানার রং এককালে আকাশি নীল ছিল বলে মনে হয়; ঢিলেঢালা প্যান্ট এতই মলিন যে তার রং ঘন নীল না গাঢ় খয়েরি, ঠিক ঠাওর করা যায় না। এই সমস্ত কিছু ছাপিয়ে নজর কাড়ে তাঁর দুটি চোখের দৃষ্টি: যেন জীবনের সব প্রহেলিকা ফুটে আছে ওই দুটি চোখে।জানতে চাই, বিদেশিদের সঙ্গে ঘুরে বেড়িয়ে রোজগার কেমন হতো।‘দিন শ্যাষে হেরা কইত, টেল মি হাউ মাচ আই গিভ ইউ। আমি কইতাম, নো স্যার, নো ম্যাডাম, আই নো টেল। গিভ মি অ্যাজ ইউ লাইক, ইউর উইশ।’‘তারপর? তারা কেমন দিত? দিনে কত রোজগার হতো আপনার?’‘ভালো স্যার, এনাফ। আমার দিন চইল্যা যাইত।’‘এক দিনে সবচেয়ে বেশি টাকা পেয়েছেন কত? মনে আছে?’‘কোনো কোনো ফরেনার খুশি হইয়া পাঁচ হাজারও দিছে। কেউ সাইকেল কিন্যা দিবার চাইছে, আমি লই নাই।’একপর্যায়ে কয়েকটি এয়ারলাইনের পাইলট ও কেবিন ক্রুর সদস্যদের সঙ্গে কালু মিয়ার সখ্য গড়ে ওঠে। এর ফলে তাঁর অনিশ্চয়তা দূর হয়। তিনি ব্রিটিশ এয়ারওয়েজের এক পাইলটের কথা ঘুরেফিরেই বলেন, যিনি তাঁকে ইংল্যান্ড নিয়ে যেতে চেয়েছিলেন। ‘মিস্টার উডফোর্ড গ্রে, আমারে কইছিল, আই টেক ইউ মিলফোর্ড, ইউ টেক কেয়ার মাই কান্ট্রি হাউস, ইউ কাট গ্র্যাস ইন মাই লন...কিন্তু ব্রিটিশ এমবাসি আমারে ভিসা দেয় নাই।’ইন্টারকন্টিনেন্টাল যখন শেরাটন হলো, তত দিনে কালু মিয়া অন্তত ১০টা ভাষায় ‘ইন্টারপ্রিয়েটারি’ করার দক্ষতা অর্জন করে ফেলেছেন। মোবাইল ফোন চালু হলে হোটেলের গেটে দাঁড়িয়ে থাকার দিন শেষ হয়। ভোররাতে তাঁর বালিশের পাশে বেজে ওঠে মোবাইল ফোন, ‘মিস্টার আবদুল কালু, আয়্যাম ইন প্যান প্যাসিফিক...।’এভাবে দিনগুলো কাটছিল ভালোই। যদিও সংসারে অশান্তি; বড় ছেলেটা ছন্নছাড়া, বিয়ে করেছিল, দুটো বাচ্চাও হয়েছে। কিন্তু ছন্নছাড়া বলে বউ তাকে ছেড়ে চলে গেছে, সে-ও উধাও। দুই নাতি এখন দাদা-দাদির সংসারে। ছোট ছেলেটা নেশাগ্রস্ত, বিয়ে করেছে এক নেশাগ্রস্ত মেয়েকে। বাচ্চাকাচ্চা হয়নি, থাকে মগবাজারের মধুবাজার না কোথায়; নিজেরা নেশা খায়, নেশা কেনাবেচা করে।কালু মিয়ার মেয়ে তিনটা। বিয়ে দিয়েছেন। দুই মেয়ে স্বামীর সংসারে ভালোই আছে; কিন্তু ছোটটার বাচ্চা হয় না বলে বিয়ে টেকে না। দুটো বিয়ে ভেঙে যাওয়ার পর কালু মিয়া এই মেয়েকে পাঠিয়ে দিয়েছেন সৌদি আরবের দাম্মাম শহরে, বাসাবাড়িতে কাজ করতে। এই মেয়েই এখন তাঁর একমাত্র সহায়।কারণ, এখন আর ভোররাতে তাঁর বালিশের পাশে বেজে ওঠে না মোবাইল ফোন।‘দুর্দিন আরম্ভ হইছে ৫ জানুয়ারির ইলেকশনের টাইমে। তারপর থিকা ফরেনারগো আসা কইম্যা গেছে। আর এক্করে সব্বনাশ হইছে স্যার, গুলশান হলি আর্টিজান ম্যাসাকারে। এক্করে ম্যাসাকার কইর্যালাইছে। ফরেনার আসা এমুনই কমার কমছে, কী আর কমু। সামান্য কিছু আইলেও হেরা আর আগের মতন ঘোরাঘুরি করে না, দরকারি কামকাজ সাইর্যা জলদি জলদি চইল্যা যায়। আয়্যাম নো নিড, স্যার! নাউ অ্যায়াম নো নিড টু দেম।’এই দুর্দিনে কালু মিয়ার একমাত্র সহায় তাঁর ওই বাঁজা মেয়েটি; দাম্মাম থেকে সে মাসে মাসে ‘সামান্য কিছু’ পাঠায় বলেই বউ আর ছোট ছোট দুই নাতিকে নিয়ে তাঁর দিন কোনোমতে চলে যাচ্ছে।‘দ্যাশের অবস্থা কি আর ভালো হইব না, স্যার?’ আমাকে জিজ্ঞাসা করেন ৫৬ বছর বয়সী কালু মিয়া, যিনি নতুন করে কোনো পেশা বেছে নেওয়ার কথা ভাবতে পারেন না। আমি উত্তর না দিয়ে উল্টো তাঁকেই জিজ্ঞাসা করি, ‘আপনার কী মনে হয়?’‘কইতে পারি না, স্যার। কিন্তু দুর্দিন তো চিরকাল থাকে না। এইডা তো নিয়ম না। আমি ফজরের টাইমে ডিরিম দেখি, আমার বালিশের পাশে মোবাইল বাজতাছে।’মশিউল আলম: সাংবাদিক ও সাহিত্যিক।mashiul.alam@gmail.comইহাতে মন্তব্য প্রদান বন্ধ রয়েছে
174		অজ্ঞাতনামা এক ব্যক্তি শুল্ক গোয়েন্দা ও তদন্ত অধিদপ্তরের কার্যালয়ের সামনের সড়কে একটি গাড়ি ফেলে রেখে গেছেন। সংস্থাটির তথ্য অনুসারে, গাড়িটির মূল্য তিন কোটি টাকা। গাড়িটির ভেতরের আসনে একটি খোলা চিঠি পাওয়া গেছে, এতে বলা হয়েছে: ‘আমি আইনের প্রতি শ্রদ্ধাশীল হয়ে আমার দখলে থাকা গাড়িটি শুল্ক গোয়েন্দার সদর দপ্তরে জমা করছি।’ চিঠিতে অবৈধভাবে আনা বিলাসবহুল গাড়ি আটক করতে শুল্ক গোয়েন্দা অধিদপ্তরের অভিযানকে স্বাগত জানানো হয়েছে।কথা হচ্ছে, যিনি এ কাজ করেছেন, তাঁকে অভিনন্দন। কারণ, তিনি হয়তো বিবেকের যন্ত্রণায় মধ্যরাতে গাড়িটি ফেলে রেখে গেছেন। এই ব্যক্তি হয়তো নানা কারণে শুল্ক অধিদপ্তরের মুখোমুখি হতে চাননি, হয়তো হয়রানি বা লোক লজ্জার ভয়ে। কিন্তু অবৈধ গাড়িটি জমা দিয়েছেন। এটি এখন রাষ্ট্রীয় সম্পত্তি। তবে প্রথম আলোর অনলাইনে এই খবরের নিচে অনেক পাঠক নানা সন্দেহপ্রসূত মন্তব্য করেছেন। তাঁরা বলেছেন, গাড়িটি অনেক পুরোনো মডেলের, এটি এখন স্ক্র্যাপ হয়ে গেছে। ওই ব্যক্তি গাড়ির নানা যন্ত্রাংশ ধোলাইখালে বিক্রি করে অর্ধেক টাকা উঠিয়ে ফেলে রেখে গেছেন। আমরা জানি না, এসব দাবির সত্যতা আছে কি না!তবে এটা ঠিক, কেউ যদি বিবেকের দংশনে রাজস্ব বিভাগের কাছে অবৈধভাবে অর্জিত সম্পদ বা টাকা সমর্পণ করতে চান, তাঁকে হয়তো অনেক হয়রানি পোয়াতে হবে। আমাদের অভিজ্ঞতা অন্তত সে কথাই বলে। লেখকের এক বাল্যবন্ধু রাজস্ব বিভাগে দেয় কর পরিশোধ করতে গেলে তাঁকে বলা হয়েছিল, ‘এত টাকা কর দেবেন কেন, আসুন, আমরা একটা বোঝাপড়ায় আসি’। কিন্তু বন্ধুটি নাছোড়বান্দা হয়ে দেয় কর পরিশোধ করলে তাঁকে নানাভাবে হয়রানি করা হয়েছিল। এ রকম অভিজ্ঞতা আরও বহু মানুষেরই হয়েছে। ফলে এতে রাজস্ব বিভাগেরও দায় রয়েছে।কর ফাঁকি দেওয়া আমাদের দেশে খুবই সাধারণ ঘটনা। আমরা সবাই কম বেশি কর ফাঁকি দিই। আমাদের রাজস্ব নীতিও এমনভাবে করা হয়েছে যাতে সমাজের বিত্তশালীরা আইনসম্মতভাবেই আয়কর ফাঁকি দিতে পারেন। অথচ রাজস্বের বেশির ভাগই পরোক্ষ করের মাধ্যমে সংগ্রহ করা হচ্ছে। দেশে এখন আয়কর বা প্রত্যক্ষ করের মাধ্যমে রাজস্বের মাত্র ৩০ শতাংশ আসছে, যেখানে পরোক্ষ মাধ্যমে আসছে ৭০ শতাংশ। আবার করমুক্ত আয়ের সীমা এবার না বাড়িয়ে গত বছরের মতো আড়াই লাখ টাকাই রাখা হয়েছে। অথচ প্রতি বছর অন্তত মূল্যস্ফীতির সঙ্গে সামঞ্জস্য করে করমুক্ত আয়ের সীমা নির্ধারণ করা উচিত।দেশে প্রত্যক্ষ করের পরিমাণ না বাড়ার অন্যতম কারণ হলো সুশাসনের অভাব। আয়কর বিভাগে যারা চাকরি করেন, তাদের স্বচ্ছতা ও দক্ষতার অভাব। তবে মজার ব্যাপার হলো এই অদক্ষতাকে ঢাকতে গিয়ে সরকার অতি সাধারণ মানুষকেও করের জালে জালে আনার চেষ্টা করছে। ব্যাংকের সঞ্চয়ী প্রকল্পের ওপরও করারোপ করেছে। এতে সাধারণ সঞ্চয়কারীরা ক্ষতিগ্রস্ত হচ্ছেন। এমনকি অবসরপ্রাপ্ত মানুষের ডিপিএসের মুনাফা থেকেও এই কর কাটা হচ্ছে, যেটা রাজস্ব আইনের সঙ্গেই সাংঘর্ষিক।মোদ্দা কথা হলো, দেশের শিক্ষিত ও সচেতন মানুষেরা কর দিতে চায়। দেশ স্বনির্ভর হোক, বিশ্ব ব্যাংক ও আইএমএফের কাছে যেন হাত না পাতে-সেটাও তাঁরা চান। প্রতি বছর আয়কর মেলাতে দেখা যায়, প্রচুর তরুণ ও মধ্যবিত্ত কর দিচ্ছেন। এই ধারা ধরে রাখার জন্য রাজস্ব বিভাগকে উদ্যোগ নিতে হবে। মানুষকে হয়রানি করা চলবে না। গাড়িটি ফেরত দিয়ে ওই নাগরিক একভাবে তাঁর দায়িত্ব পালন করেছেন। এবার রাজস্ব বিভাগকেও দায়িত্ব পালন করতে হবে। কেউ যদি এ রকমভাবে অবৈধ গাড়ি বা সম্পদ জমা দিতে চান, তাঁকে অহেতুক হয়রানি করা চলবে না। মানুষকে আশ্বস্ত করা গেলে অনেকেই হয়তো অবৈধ সম্পদ ও অর্থ জমা দেবেন। রাজস্ব বিভাগ এ রকম উদ্যোগ নিতেই পারে।ইহাতে মন্তব্য প্রদান বন্ধ রয়েছে
175		হাফপ্যান্ট পরার বয়সে অনেকবার সুন্দরবনে গিয়েছিলাম। খুলনা থেকে লঞ্চে করে দক্ষিণে, অনেকবার একেবারে দক্ষিণের শেষ মাথা পর্যন্ত, যেখানে নদী বঙ্গোপসাগরে মিলায়। বন বিভাগের চাকুরে বাবা তখন ছিলেন সুন্দরবনের দায়িত্বে। তাঁকে বনের ভেতরে যেতে হতো ঘন ঘন। আমরা তাঁর সঙ্গে যেতাম প্রতি দুই-তিন মাসে একবার। সরকারি বাসা ছিল সরকারি লঞ্চঘাটের পাশে। মাঝেমধ্যে স্কুল ছুটির পর স্কুল থেকেই সোজা লঞ্চঘাটে। বন বিভাগের দুটো বড় লঞ্চ ছিল, ছোট লঞ্চ-নৌকা ছিল অজস্র।সুন্দরবনের মাঝখানে দুজনেই হাফপ্যান্ট পরা আর হাতে দোনলা বিরাট বন্দুক। আমাদের উচ্চতা আর বন্দুকের দৈর্ঘ্য প্রায় সমান। তখন আমাদের বলা হতো বন্দুকের নলার আগা যাতে কোনো কিছু স্পর্শ না করে—মাটি, গাছ, নিজের পা, কোথাও যেন না ছুঁয়ে যায়। ওভাবে বন্দুক বহন করার বাহাদুরিটা ছিল বেশ কষ্টসাধ্য। বলা বাহুল্য, সেই গাদাবন্দুক দিয়ে গুলি ছোড়ার জন্য শরীরের যে ওজন দরকার, তা হতে অনেক বছরের তরুণ হতে হয়। সে সময় ছিলাম বালক। তখনকার যে ছবি আমার সংগ্রহে আছে, তাতে আমার পাশে দাঁড়ানো বন্দুক নিয়ে অন্য বালকটি ছিল রুমী—জাহানারা ইমামের পুত্র।অর্ধশতাব্দীরও বেশি সময় পেরিয়ে গেছে। তাই নদীর নাম এখন মনে পড়ছে না। নদীটার তীরে শীতের সকালে দুই-তিন কিলোমিটার জায়গাজুড়ে ডজন ডজন কুমির চিত হয়ে রোদ পোহাত। লঞ্চের ইঞ্জিন খুব আস্তে বা একেবারে বন্ধ করে দিয়ে নদী দিয়ে ভেসে গেলে কুমিররা মোটেও বিরক্ত হতো না। অবশ্য ইঞ্জিনের শব্দ হলে ঝুপঝুপ করে নদীতে নেমে পড়ত। সুন্দরবনের একেবারে দক্ষিণ প্রান্তে নদী-সমুদ্রের মোহনায় যেখানে জঙ্গল বা গাছের ঘনত্ব থাকত কম, সেখানে বালুচরে সন্ধ্যায় হরিণের পাল দেখা যেত। দু-তিনবার লঞ্চ থেকে সাঁতার কেটে নদী পার হতে দেখেছি বাঘ মামাকে।মাছের কোনো হিসাব–নিকাশ ছিল না। জেলেদের নৌকা থেকে গলদা চিংড়ি কেনা হতো ছোট বালতির হিসাবে। এক বালতি চিংড়ি এক বা দুই টাকা, সঙ্গে বেশ কিছু রুপচাঁদা আর ভেটকি মাছ ফাউ। বাবার চাকরির সুবাদেই ময়মনসিংহের মধুপুরের জঙ্গলে ছোট চিতাবাঘ দেখেছি। শূকর, হনুমান আর বানর ছিল জঙ্গলে শত শত, হাজার হাজার, পাখি বেশুমার।সিলেটেও বাঘ দেখেছি আর বিল-হাওরের মাছরাঙা পাখির টকটকে উজ্জ্বল কত যে রং হতে পারে, তা যাঁরা হরেক কিছিমের মাছরাঙা দেখেননি, তাঁদের পক্ষে আন্দাজ করা অতি দুরূহ। সেই বন-জঙ্গল আর বন্য পশুর খুব অল্পই এখনো টিকে আছে। গত বছর বেশ কিছুদিন পর পার্বত্য চট্টগ্রামে গিয়েছিলাম। বান্দরবান হয়ে রাঙামাটি। রাস্তার পাশে সব লেংটা লেংটা পাহাড়-টিলা। কবে যে গাছ কাটা হয়ে গেছে, কে জানে। আর চারা লাগানো হয়নি। বাবা বন বিভাগে চাকরি নিয়েছিলেন ১৯৪৬ সালে, পদার্থবিজ্ঞানে স্নাতক হওয়ার পর। বছর পাঁচেক আগে প্রথম জিজ্ঞাসা করেছিলাম, ‘বন বিভাগে কেন?’ ‘পাস করার পর প্রথম যে চাকরির বিজ্ঞাপন চোখে পড়েছিল, সেটা ছিল বন বিভাগের।’ সিলেট সব সময়ই ছিল আসাম প্রদেশের, রাজধানী ছিল শিলং। ব্রিটিশ, পাকিস্তান ও বাংলাদেশ সরকারের বন বিভাগে চাকরি করে অবসরে যান ১৯৮৪ সালে। পরে আরও ১০ বছর ইন্টারন্যাশনাল ইউনিয়ন ফর কনজারভেশন অব নেচারে (আইইউসিএন) চাকরি।১৯৯৭-৯৮ বা ওই রকম এক সময়ে বাবা খুব হতাশার সুরে বলেছিলেন, পশুপাখি, বন-জঙ্গল এ দেশে কিছু হয়তো থাকবে না। বুড়ো বয়সে তাঁর এই ধারণা বদ্ধমূল হয়েছিল যে আমাদের উন্নয়ন-ধারণা মোটেও পরিবেশবান্ধব নয়। উন্নয়নের জন্য আমরা পরিবেশ বিসর্জন দেব। বাবা শেষের দিকে আর বন-জঙ্গলের কথা বলতেন না। এত বন-জঙ্গল উজাড় হয়ে গেলে দেশটাও উজাড় হয়ে যাবে, অর্থাৎ বসবাসের অনুপযুক্ত হয়ে পড়বে।বসবাসের জন্য ঢাকা এখন বিশ্বের চতুর্থ নিকৃষ্টতম শহর। পুরো দেশের অবস্থা খুব বেশি ওপরে হওয়ার কথা নয়। নিকৃষ্ট, তা বুঝি আমরা। প্রধানমন্ত্রী বলেছেন, রামপালে কয়লা বিদ্যুৎকেন্দ্র হবে। অবশ্যই হবে। দেশের উন্নয়ন হচ্ছে না!দুই.সরকার এসেছে, সরকার গিয়েছে। সরকারগুলো হাজারীবাগের ট্যানারি নিয়ে হম্বিতম্বি করছে বহু বছর ধরে। জোট সরকার, মহাজোট সরকার, তত্ত্বাবধায়ক সরকার, সেনা-সমর্থিত সরকার, সাম্প্রদায়িক শক্তি-সমর্থিত সরকার, মুক্তিযুদ্ধের চেতনার ধারক-বাহক ও অসাম্প্রদায়িক, অর্থাৎ কোনো ধরনের সরকারই বাদ নেই। কিন্তু ট্যানারি সেই ট্যানারির জায়গায়ই আছে। নদী শেষ করেছে, লাখো মানুষের জীবন শেষ করছে। পরিবেশ-টরিবেশ তো খুচরা ব্যাপার।সরকারি কলকারখানা সম্পর্কে ২৮ এপ্রিলের প্রথম আলো বলছে, বিসিআইসির ১৪টি কারখানার মধ্যে ১০টিতে নেই দূষণ নিয়ন্ত্রণের ব্যবস্থা; সাতটিতে নেই কোনো বর্জ্য পরিশোধনাগার। এটাই শেষ নয়, পাঁচটির কোনো পরিবেশ ছাড়পত্রই নেই। তবে হ্যাঁ, পরিবেশ অধিদপ্তর হয়েছে একটা পরিবেশ আইনের অধীনে। পরিবেশ রক্ষা করবে। কেউ পরিবেশ আইন ভঙ্গ করলে অধিদপ্তর মামলা করবে। পরিবেশ আদালতও হয়েছে পরিবেশ মামলা নিষ্পত্তি করার জন্য।ছোট্ট একটা কিন্তু আছে। পরিবেশ অধিদপ্তরের কোনো নিজস্ব পরিবেশ আইনে বিশেষজ্ঞ আইন কর্মকর্তা নেই, মাঝেমধ্যে দু-একজন বিচারক প্রেষণে আসেন। অর্থাৎ পরিবেশ আইন অনুযায়ী পরিবেশ রক্ষার আইনগত ব্যবস্থা শুধু আইনেই সীমাবদ্ধ। আইনজীবী না হলে না-ই হলো, বন রক্ষা করতে বন কর্মকর্তা তো লাগবে। সরকারি কর্মকমিশনের মাধ্যমে ১৯৮৬ থেকে ২০০৩ সালের আগ পর্যন্ত একজন বন কর্মকর্তাও নিয়োগ দেয়নি কোনো সরকার। ২০০৩ সালে ১৭ বছর পর একসঙ্গে ৩০ জন বন কর্মকর্তা নিয়োগ দেওয়া হয়েছিল। তারপর গত ১২ বছরে বন কর্মকর্তা নিযুক্ত হয়েছেন মোট ৩৮ জন। বছরে গড়ে জনা তিনেক।তিন.বিভিন্ন কারণে পরিবেশ নিয়ে কখনো মাথা ঘামাইনি। পরিবেশ, বন-জঙ্গল, পশুপাখি রক্ষা করার ক্ষমতা সরকারের। কিন্তু সরকারের গত দুই দশকের কোনো লোক কি বলতে পারবে যে এই বড় দূষণটা তারা ভীষণভাবে কমিয়ে বা রোধ করে পরিবেশ ও বনের বড় রকমের উন্নতি করেছে? সরকার যখন, বিশেষত সরকারপ্রধান যখন বলছেন রামপাল থেকে সুন্দরবনের কোনো ক্ষতি হবে না, তখন নিশ্চয় হবে না।কয়েক বছর আগেও সুন্দরবনে বাঘ ছিল সাড়ে চার শর মতো। এখন বলা হচ্ছে সোয়া শ।বাবা মারা গেছেন গত বছর, ৯০ বছর বয়সে। বেঁচে থাকলে রামপাল নিয়ে সম্ভবত উল্লসিত হতেন না। আমাদের বাসায় সেগুন কাঠের ফার্নিচার কখনো ছিল না, এখনো নেই।ড. শাহদীন মালিক: আইনজীবী, সুপ্রিম কোর্ট। শিক্ষক, আইন বিভাগ, ইউনিভার্সিটি অব এশিয়া প্যাসিফিক।ইহাতে মন্তব্য প্রদান বন্ধ রয়েছে
176		মানসুরা হোসাইন। ২৯ আগস্ট ২০১৬সংবাদ: ‘ও তো আমার বড় আদরের বাচ্চা। বড় মাইয়্যা। ওরে আমি খুব যত্নে পালছি। শরীরে একটা দাগও ছিল না। আমার এতটুকুন বাচ্চারে কী করল? আমি এখন কেমনে বাঁচমু?’ মা তানিয়া হোসেন বলেই যাচ্ছেন, ‘আমার বাচ্চা আমারে বইল্যা গেছে, টেইলার্সের কর্মচারী ওর শরীরে ব্যথা দিছে।’ বলেই চিৎকার।আব্দুর রশিদ, জাপানআমারও রিশার সমবয়সী একটি মেয়ে আছে। যখন খবরটি পড়লাম, ব্যথায় তখন বুক ভেঙে গেল। রিশার মা-বাবাকে শুধুই সমবেদনা জানানো ছাড়া সান্ত্বনা দেওয়ার ভাষা জানা নেই।মারুফ আহমেদ, ঢাকাআমরা তার ছবি দেখতে চাই। সে যেখানেই লুকিয়ে থাকুক, আশপাশের লোকজন যেন দেখলেই চিনে ফেলতে পারে। তাহলে ওকে আমরা ধরিয়ে দিতে পারব।আব্দুল্লাহ্ আল মারুফভেবো না গো মা, তোমার ছেলেরা হারিয়ে গিয়েছে পথে। একটা অভয় দিতে পারি। তোমার মতো যতজন মায়ের পাশে প্রথম আলো দাঁড়িয়েছে, সেই সব মায়ের হতভাগা সন্তানের আত্মা ন্যায়বিচার এ বাংলার মাটিতে পেয়েছেই। তোমার পাশেও প্রথম আলো দাঁড়াবে।ইহাতে মন্তব্য প্রদান বন্ধ রয়েছে
177		নিজস্ব প্রতিবেদক | ৩০ আগস্ট ২০১৬সংবাদ: মুক্তিযুদ্ধ চলাকালে মানবতাবিরোধী অপরাধের দায়ে মৃত্যুদণ্ডের চূড়ান্ত রায় পুনর্বিবেচনা (রিভিউ) চেয়ে জামায়াতে ইসলামীর কেন্দ্রীয় নির্বাহী পরিষদের সদস্য মীর কাসেমের করা আবেদন গতকাল মঙ্গলবার খারিজ করেন দেশের সর্বোচ্চ আদালত। প্রধান বিচারপতি সুরেন্দ্র কুমার সিনহার নেতৃত্বাধীন আপিল বিভাগের পাঁচ সদস্যের বেঞ্চ এ রায় ঘোষণা করেন।প্রবালএকাত্তরে ঘাতকদের সর্বশেষ ‘পালের গোদার’ ফাঁসির রায়ের মাধ্যমে একটি বড় চাপ্টার শেষ হলো। এই শীর্ষস্থানীয় ঘাতক প্রচুর অর্থ খরচ করেছিলেন বিচারের কাজে বাধা সৃষ্টি করার জন্য। কোনো কিছুই শেখ হাসিনাকে লক্ষ্যচ্যুত করতে পারেনি। জয়তু শেখ হাসিনা। তিনি না থাকলে এই ঘাতকদের বিচার কেউ করত না।মো. শফিকুর রহমানএখন শুধু ফাঁসি কার্যকরের পালা, তার চ্যাপ্টার শেষ হওয়ার সময়। সবচেয়ে বেশি লবিং করে টাকা খরচ করছেন এই যুদ্ধাপরাধী।বাবরবেচারার আমও গেল, সঙ্গে ছালাও গেল। কাজের কাজ কিছুই করতে পারেননি।ইহাতে মন্তব্য প্রদান বন্ধ রয়েছে
178		গত বছর একদিন প্রথম আলোর জ্যেষ্ঠ সাংবাদিকের সঙ্গে জাতীয় প্রেসক্লাবে নাশতা করছিলাম। হঠাৎ খবর পেলাম অমিতাভ বচ্চন মারা গেছেন। স্বাভাবিক মৃত্যু নয়, সড়ক দুর্ঘটনায় তাঁর মৃত্যু হয়েছে। উপমহাদেশের চলচ্চিত্রজগতের যে তিন-চারজনকে আমি শ্রদ্ধা করি, অমিতাভ বচ্চন তাঁদের একজন। আমার টেলিভিশন দেখার বিশেষ অবকাশ হয় না, কিন্তু কাজকর্ম ফেলে আমি অমিতাভ বচ্চনের ‘কৌন বনেগা ক্রোড়পতি’ পুরোটাই উপভোগ করেছি। তা ছাড়া, তাঁর ব্যক্তিত্বের কারণে তাঁর প্রতি আমার শ্রদ্ধা। এখনো তিনি সক্রিয়, তাই তাঁর মৃত্যুসংবাদে মর্মাহত হই। খাবারের টেবিল থেকে টিভিরুমে যাই খাওয়া শেষ না করেই। আমাদের চ্যানেলগুলোর স্ক্রলে কিছু দেখা গেল না। ভারতীয় চ্যানেল ঘুরিয়ে দেখি সেখানেও গানবাজনা হচ্ছে, অমিতাভ বচ্চনের কোনো খবর নেই। আমার বিচলিত ভাব দেখে সাংবাদিকদের কেউ কেউ তাঁদের অফিসে ফোন করে জানলেন এ রকম কোনো খবর পাওয়া যায়নি। আমার ছেলেকে বললাম, কারও কম্পিউটার থেকে ওই সংবাদের একটা প্রিন্ট বের করে আনতে। রাতে আমি প্রিন্টের কাগজটি পড়ে দেখি, তিনি যে শুধু মারা গেছেন তা-ই নয়, তাঁর দেহ এতটাই বিকৃত হয়েছে যে তা চেনার উপায় নেই। আরও কী সব কথা। দুই দিন পরে তাঁর অন্ত্যেষ্টিক্রিয়া হবে ইত্যাদি ইত্যাদি। কোনো অতি দক্ষ সাংবাদিকের লেখা রিপোর্ট। এই অপকর্মটি ২৫ বছর আগে কেউ করতে পারত না এবং করা সম্ভব ছিল না। গত দুই দশকে তথ্যপ্রযুক্তির এত অগ্রগতি হয়েছে যে মুহূর্তের মধ্যে যে কেউ যা খুশি করতে পারে এবং বিশ্বের এই প্রান্ত থেকে ওই প্রান্তের মানুষ জেনে যায়। তথ্যপ্রযুক্তির উপকারিতা বলে শেষ করা যাবে না, কিন্তু তার যে অপব্যবহার, বিশেষ করে বাংলাদেশে যে ধরনের অপব্যবহার হচ্ছে, তার বিরুদ্ধে প্রতিরোধমূলক ব্যবস্থা না নিলে সমাজ ও রাষ্ট্রের ভয়াবহ ক্ষতি হয়ে যাবে। তথ্যপ্রযুক্তির ব্যবহার ছাড়া বাংলাদেশ ব্যাংকের রিজার্ভ চুরির ঘটনা ঘটতে পারত না। তথ্যপ্রযুক্তির অপব্যবহারে বাংলাদেশের কত সংসার ভেঙে গেছে, কত মেয়ে করেছে আত্মহত্যা। সম্প্রচার মাধ্যমে মুক্তিযুদ্ধ, মুক্তিযুদ্ধের চেতনা, বঙ্গবন্ধু শেখ মুজিবুর রহমান সম্পর্কে অপপ্রচার চালালে বা তাতে মদদ দিলে সর্বোচ্চ শাস্তি যাবজ্জীবন কারাদণ্ড। এর পাশাপাশি এক কোটি টাকা জরিমানা বা উভয় শাস্তির বিধান রেখে ‘ডিজিটাল নিরাপত্তা আইন, ২০১৬’-এর খসড়া ২২ আগস্ট মন্ত্রিসভা অনুমোদন করেছে। খসড়া আইনটির বিষয়ে জানতে চাইলে আইনমন্ত্রী আনিসুল হক প্রথম আলোকে জানান, ডিজিটাল নিরাপত্তা আইনটি অন্য আইনের সঙ্গে সাংঘর্ষিক কি না এবং অন্য আইনের সঙ্গে এটা মিলে যায় কি না, সেটি দেখার জন্য তাঁকে দায়িত্ব দেওয়া হয়েছে। তিনি অন্যান্য মন্ত্রণালয়ের সঙ্গে বিষয়টি নিয়ে পর্যালোচনা করেন। কোনো রাষ্ট্রে যখন কোনো আইন জারি হয় তখন তা কোনো শ্রেণি বা গোষ্ঠীর জন্য হয় না, একটি নির্দিষ্ট সময়ের জন্যও হয় না। তা হয় সব নাগরিকের জন্য এবং অনির্দিষ্ট সময়ের জন্য। ওই আইন প্রতিটি নাগরিক ও সরকারের লোকজনের ক্ষেত্রেও প্রযোজ্য। আইনমন্ত্রী অন্যান্য মন্ত্রণালয়ের সঙ্গে আলোচনার কথা বলেছেন। সেটা করুন, কিন্তু আমরা যারা সাধারণ নাগরিক, তাদের অভিমত হলো, প্রথমে দেখুন আইনটি বাংলাদেশের সর্বোচ্চ বিধান সংবিধানের সঙ্গে সাংঘর্ষিক কি না। সরকার যে অবিলম্বে আইনটি পাস করতে বদ্ধপরিকর, তাতে কারও সন্দেহ নেই। আইনগত দিকটির বাইরেও জাতীয় ও সামাজিক জীবনে এই আইনের প্রভাব কী হবে তা বিবেচনা করা উচিত। দেশের অন্য মানুষের কথা বাদ দিলেও বর্তমান সরকার, মুক্তিযুদ্ধ, বঙ্গবন্ধু এবং দল হিসেবে আওয়ামী লীগ কতটা উপকৃত হবে, তা বিবেচনা করা প্রয়োজন। আমি কিছুটা বিস্মিত হয়েছি আর একটি ব্যাপারে। খসড়া আইনটি অনুমোদনের পর আমাদের পত্রপত্রিকার উচিত ছিল আইনটি নিয়ে বিচার-বিশ্লেষণ করা। বিচার-বিশ্লেষণ মানে বিরোধিতা নয়, ভালো-মন্দ দিক আলোচনা করা। কিন্তু তার পরিবর্তে অনেক পত্রিকা পরদিনই আইনটির উচ্ছ্বসিত প্রশংসা করে ‘যুগোপযোগী’ আখ্যা দিয়ে সম্পাদকীয় লিখেছে। আধুনিক মিডিয়ার কাছ থেকে মানুষ প্রত্যাশা করে গুরুতর বিষয়ে সঠিক সিদ্ধান্ত। সরকারের ভালো কাজে সমর্থন দেওয়া আর অন্ধ-আনুগত্য ও প্রশ্নহীন বশ্যতা এক জিনিস নয়। হয়তো ভিন্নমত সরকার সহ্য করবে না, কিন্তু সে জন্য ভিন্নমত প্রকাশ বন্ধ থাকা উচিত নয়। ১৯৭৪-এর ফেব্রুয়ারিতে যখন সরকার ‘স্পেশাল পাওয়ার্স অ্যাক্ট’ বা বিশেষ ক্ষমতা আইন পাস করে, তার বিরোধিতা করে পত্রপত্রিকায় লেখালেখি হয়। সরকার সমালোচনায় কান দেয়নি। পরে দেখা গেল আওয়ামী লীগের নেতা-কর্মীরাই ওই আইনে সবচেয়ে নির্যাতিত হয়েছেন। শুধু ওই আইন নয়, ‘ছাপাখানা ও প্রকাশনা (ঘোষণা ও নিবন্ধীকরণ) আইন, ১৯৭৩’-এর বিরোধিতা করে সেকালের পত্রপত্রিকা লিখেছিল। সরকার শোনে নাই। পরে তার ক্ষতিকর প্রভাবে বিপন্ন হয়েছেন সংশ্লিষ্ট সবাই। সরকার এবং সংসদই আইন করবে, কিন্তু আইন যেহেতু নাগরিকদের জন্য সুতরাং যেকোনো আইন প্রণয়নের আগে নাগরিক সমাজের মতামত গ্রহণ অপরিহার্য। আওয়ামী লীগ ক্ষমতায় না থাকলেও বঙ্গবন্ধুকে অপমান করে সে সাধ্য কার? বাংলাদেশে ইতিহাস নিয়ে যা হয় তা ‘ইতিহাস বিকৃতি’ নয়, ফাজলামি। ফাজলামির জবাব দেওয়ার জন্য আইনের প্রয়োজন নেই, জনগণই যথেষ্ট। যেমন বিএনপির লন্ডনপ্রবাসী ‘ভাইয়া’ উল্টোপাল্টা বক্তব্য দিয়ে যে অপদস্থটা হয়েছেন, তা কোনো আইন দিয়ে সম্ভব ছিল না। মুক্তিযুদ্ধ ও বঙ্গবন্ধুকে নিয়ে যদি কেউ মূর্খের মতো কিছু বলে, তাতে কিছু যায়-আসে না। তবে এই ইন্টারনেটের যুগে অনেক কিছুই ঠেকানো সম্ভব নয়। কোনো রাজনৈতিক দল বা নেতার মতাদর্শ ঐশী বিধান নয়। রাজনৈতিক ব্যক্তিত্বকে সমালোচনার মুখোমুখি হতে হয়, তাঁর জীবদ্দশায় ও মৃত্যুর পরেও। ইতিহাসের মহানায়কদের নিয়তিই তাই। ১৯৯০ সালে আমরা দেখেছি লেনিনের মূর্তি চূর্ণবিচূর্ণ করতে। দেঙ-এর সময় মাও সে তুংয়ের অবমূল্যায়ন হয়। কেউ প্রশ্ন করতে পারেন, মুক্তিযুদ্ধ নিয়ে যা লেখার তা হয়ে গেছে কি না। আমি বলব, না হয়নি। লেখালেখি হচ্ছে এবং তা এক অব্যাহত প্রক্রিয়া, আরও লেখা হবে। ফরাসি বিপ্লব নিয়ে গত ২০০ বছরে অসংখ্য বই লেখা হয়েছে এবং হচ্ছে। দ্বিতীয় বিশ্বযুদ্ধ নিয়ে জার্মানিতে অব্যাহতভাবে বই প্রকাশিত হচ্ছে। খুব বড় ঘটনা নিয়েই সাধারণত তা হয়। বাংলাদেশের মুক্তিযুদ্ধও জাতির ইতিহাসের সবচেয়ে বড় ঘটনা; এই ঘটনা নিয়ে ভবিষ্যতে লাখ লাখ পৃষ্ঠা লেখা হবে। পৃথিবীর সব জাতিরই স্বাধীনতাসংগ্রামের ইতিহাস আছে। বহু দেশের স্বাধীনতা আন্দোলনে একাধিক সংগঠন ও একাধিক নেতা ভূমিকা রেখেছেন। অনেক দেশে স্বাধীনতাসংগ্রামের বৈরী পক্ষ ছিল। বিজয়ের পরে প্রধান নেতৃত্বদানকারী সংগঠনের নেতাদের ঘাড়ে গিয়ে পড়ে রাষ্ট্রের সব দায়দায়িত্ব। প্রতিটি দেশের স্বাধীনতাসংগ্রামের ইতিহাস বহুমাত্রিক। একটি পক্ষের একদল মানুষের লেখা একটি মাত্র ইতিহাস বইতে স্বাধীনতাসংগ্রামের সব বিষয় থাকবে, তা ভাবা যায় না। ঘটনার ভিন্ন বিশ্লেষণ মানেই ইতিহাস বিকৃতি নয়। ঘটনার কোনো তথ্য বিকৃত হলে মানুষ তা গ্রহণ করে না। কেউ যদি বলে বা লেখে একাত্তরের ষোলোই ডিসেম্বর দখলদার পাকিস্তানি বাহিনী আত্মসমর্পণ করে নাই, তা কেউ গ্রাহ্য করবে না। কিন্তু ওই দিনের ঘটনার একাধিক বিবরণ ও বিশ্লেষণ থাকা স্বাভাবিক। বাংলাদেশের মুক্তিযুদ্ধকে অমর্যাদা করার প্রবণতা কখনো কখনো হয়েছে। অতি ছোট ও অতি নষ্ট একটি গোত্র তা করেছে, কিন্তু জনগণের কাছে তা কিছুমাত্র গ্রহণযোগ্যতা পায়নি। যারা করেছে, তাদেরই মানুষ অপমান করেছে। ভবিষ্যতেও তা-ই করবে। সুতরাং তা নিয়ে উদ্বেগের কারণ নেই। পাকিস্তানবাদী যারা মুক্তিযুদ্ধের বিরোধিতা করেছে, হাজারো আইন করে তাদের মন পরিবর্তন করা যাবে না। সারা জীবন তাদের জেলে নিয়ে ঢুকিয়ে রাখলেও তারা পাকিস্তানবাদী থেকে যাবে প্রজন্ম থেকে প্রজন্মান্তরে। যে মুক্তিযুদ্ধের ইতিহাস নিয়ে বর্তমান সরকারের এত উদ্বেগ, এই বুঝি কারও কথায় বা লেখায় মুক্তিযুদ্ধের ইতিহাস বিকৃত হয়ে গেল; সেই মুক্তিযুদ্ধ হয়েছিল যে লক্ষ্যে তা হলো জনগণের কর্তৃত্ব প্রতিষ্ঠা। ‘বাংলাদেশের জনগণের অভিপ্রায়ের অভিব্যক্তিস্বরূপ’ ১৯৭২-এ যে সংবিধান রচিত হয়, তাকে সরকার ও জনগণ উভয়েই সযত্নে ‘রক্ষণ, সমর্থন ও রক্ষা’ করবেন, সেটাই প্রত্যাশিত। যে পক্ষ থেকেই—সরকারের দিক থেকে হতে পারে, নাগরিকদের দিক থেকেও হতে পারে—সংবিধানের অমর্যাদা হোক, তা অপরাধ। রাষ্ট্রের সঙ্গে ব্যক্তির কী সম্পর্ক হওয়া প্রয়োজন তা সংবিধান ঠিক করে দিয়েছে। আকারের দিক থেকে রাষ্ট্র প্রকাণ্ড, ব্যক্তি ক্ষুদ্র; কিন্তু গুরুত্বের দিক থেকে ব্যক্তি ছোট নয়। সে বড় তার সাংবিধানিক অধিকারের জন্য।গণতান্ত্রিক রাষ্ট্রে প্রত্যেক মানুষের রাজনৈতিক ব্যাপারে কর্তৃত্ব থাকতে হবে। তারই নাম রাজনৈতিক অধিকার। রাষ্ট্রের নির্বাহী বিভাগ ব্যক্তির সেই অধিকার খর্ব করতে পারে না। সেই সাংবিধানিক ও নৈতিক ক্ষমতা নির্বাহী বিভাগের নেই। যেসব দেশের নির্বাহী বিভাগ সেই ক্ষমতা প্রয়োগ করে, সেগুলো স্বৈরাচারী। ব্যক্তিকে সর্বোচ্চ ক্ষমতা বা স্বাধীনতা দিতে হবে। সেই স্বাধীনতার যদি সে অপব্যবহার করে, তার জন্য উপযুক্ত শাস্তি তার প্রাপ্য। কিন্তু অপরাধ না করা পর্যন্ত ব্যক্তি ভোগ করবে তার সেই স্বাধীনতা। কোনো অজুহাতেই নাগরিকের মত প্রকাশের স্বাধীনতা হরণ করা যবে না। আলোচ্য আইনটি কার্যকর হলে বাংলাদেশের ইতিহাসচর্চায় স্থবিরতা দেখা দেবে। তা যেমন ব্যক্তিগত পর্যায়ে হবে, তেমনি একাডেমিক পর্যায়েও হবে। সেটা জ্ঞানচর্চার পথে ঘোরতর বাধা। এবং তার দায়দায়িত্ব বর্তাবে আওয়ামী লীগের ওপর। বিষয়টি ভেবে দেখার জন্য আইনপ্রণেতাদের কাছে বিনীত অনুরোধ রাখছি।সৈয়দ আবুল মকসুদ: লেখক ও গবেষক।ইহাতে মন্তব্য প্রদান বন্ধ রয়েছে
179		আজ ১ সেপ্টেম্বর কলকাতার রবীন্দ্র সদনের উন্মুক্ত প্রাঙ্গণে শুরু হচ্ছে ১০ দিনব্যাপী বাংলাদেশ বইমেলা কলকাতা । ষষ্ঠবারের মতো অনুষ্ঠিত হতে যাচ্ছে এই বইমেলা। এবারের মেলার প্রতিপাদ্য বইয়ের বন্ধুত্ব সীমানা ছাড়িয়ে । সত্যিই তো, জ্ঞানের আধার যে বই, সে তো কোনো ভৌগোলিক সীমানার মধ্যে আবদ্ধ থাকতে পারে না।প্রশ্ন হচ্ছে, কেন এই বইমেলা? এই প্রশ্নের উত্তরে এককথায় বলা যায়, বাংলাদেশের বই এবং লেখকদের ভারতের পশ্চিমবঙ্গে পরিচিত করানোর উদ্দেশ্যেই এই আয়োজন। এটা তো দিবালোকের মতোই স্পষ্ট যে পশ্চিমবঙ্গের বই ও পত্রিকা বাংলাদেশে সহজেই পাওয়া যাচ্ছে। পশ্চিমবঙ্গের লেখকেরাও এ দেশের পাঠকদের কাছে পরিচিত। প্রবীণ কথাসাহিত্যিক, কবি, প্রাবন্ধিক তো বটোই; পশ্চিমবঙ্গ থেকে প্রকাশিত ছোট কাগজ এবং পত্রিকাগুলোর শারদীয় সংখ্যায় প্রকাশিত নতুন কোনো লেখকের লেখা ভালো লাগলে এ দেশের পাঠক আগ্রহভরে বইয়ের স্টলগুলোতে তাঁদের বইয়ের খোঁজ করেন। এর বিপরীত চিত্র দেখা যায় কলকাতা তথা পশ্চিমবঙ্গে। সেখানে বাংলাদেশের বই ও পত্রিকা সহজলভ্য নয়।বাংলাদেশের হাতে গোনা অল্প কয়েকজন কথাসাহিত্যিক, কবি ও প্রাবন্ধিক পরিচিত ওখানকার পাঠকদের কাছে। তাই পশ্চিমবঙ্গের পাঠকেরা যাতে বাংলাদেশের বই সহজে পেতে পারেন এবং এ দেশের নবীন-প্রবীণ লেখকদের লেখার সঙ্গে পরিচিত হতে পারেন বা একটি ধারণা পেতে পারেন—এই উদ্দেশ্যেই মূলত বাংলাদেশ বইমেলা কলকাতা র আয়োজন করা হচ্ছে। এই আয়োজন তখনই সফল হবে, যদি আমরা গ্রন্থসেতু নির্মাণ করতে পারি। বলাই বাহুল্য, এ ক্ষেত্রে বাংলাদেশ ও পশ্চিমবঙ্গের লেখক, পাঠক, প্রকাশক, সমালোচক ও নীতিনির্ধারকদের তাৎপর্যপূর্ণ ভূমিকা থাকতে হবে।বিষয়টির একটু ব্যাখ্যা প্রয়োজন। বাংলাদেশ ও পশ্চিমবঙ্গের লেখকেরা যদি পরস্পরের লেখা সম্পর্কে স্পষ্ট ধারণা রাখেন এবং তা স্বদেশের পাঠকদের জানান, তাহলে বাংলাদেশ ও পশ্চিমবঙ্গের লেখক এবং তঁাদের বইয়ের একটি পরিচিতি গড়ে উঠবে। উদাহরণ দিয়ে বলা যায়, গত শতকের সত্তরের দশকের প্রথমার্ধে সেই সময়ের উদীয়মান তরুণ লেখক হুীমায়ূন আহমেদের একটি উপন্যাস পড়ে ভালো লাগার পরিপ্রেক্ষিতে সেই বইটি সম্পর্কে দেশ পত্রিকায় লিখেছিলেন সুনীল গঙ্গোপাধ্যায়। একইভাবে এ দেশের গল্পকার হাসান আজিজুল হক সম্পর্কেও পশ্চিমবঙ্গের সাহিত্য সমালোচকেরা নানা সময়ে নানা লেখা লিখেছেন। ফলে এই দুজন কথাসাহিত্যিকের অনুরাগী পাঠকগোষ্ঠী পশ্চিমবঙ্গে গড়ে উঠেছে।প্রকাশকদের ভূমিকা সম্পর্কে বলা যায় যে তাঁদের পেশাদার ও আন্তরিক হতে হবে। এমন কোনো কাজ বা কর্মকাণ্ড তাঁরা করবেন না, যাতে বাংলাদেশ কিংবা পশ্চিমবঙ্গের বইয়ের মূল প্রকাশকেরা ক্ষতিগ্রস্ত হন। একসময় গত শতকের সত্তর-আশির দশকে বাংলাদেশের বটতলার প্রকাশকেরা পশ্চিমবঙ্গের জনপ্রিয় লেখকদের (ফাল্গুনী, নীহার, আশুতোষ, নিমাই, সুনীল, শীর্ষেন্দু, সমরেশ) অসংখ্য নকল বই প্রকাশ করেছিলেন।পাশাপাশি আবার ওই সময়েই নওরোজ সাহিত্য সংসদের (নসাস) মতো পেশাদার প্রকাশক সত্যজিৎ রায়ের বই তাঁর অনুমতিক্রমে প্রকাশ করেছিলেন। ভারতের পশ্চিমবঙ্গে তখন অসাধু প্রকাশকের অস্তিত্ব ছিল না। কিন্তু দুর্ভাগ্যবশত সম্প্রতি এমন প্রকাশকের কথা আমরা জানি, যিনি বিনা অনুমতিতে হুেমায়ূন আহমেদ, গোলাম মুরশিদসহ কয়েকজন লেখকের বই প্রকাশ করেছেন এবং সেসব বই দেদার বিক্রি হচ্ছে কলেজ স্ট্রিট থেকে শিয়ালদহ পর্যন্ত। এতে বইগুলোর মূল প্রকাশক ক্ষতিগ্রস্ত হচ্ছেন।বাংলাদেশের বইয়ের প্রকাশকেরা কলকাতার সেই প্রকাশককে সতর্ক করলেও তিনি তাতে কর্ণপাত করেননি। এ বিষয়ে বাংলাদেশ ও পশ্চিমবঙ্গের প্রকাশকদের সচেতন হতে হবে এবং ইতিবাচক ভূমিকা পালন করতে হবে। বাংলাদেশ ও পশ্চিমবঙ্গের নীতিনির্ধারকদেরও তাৎপর্যপূর্ণ ভূমিকা থাকতে হবে দুই বাংলার বইয়ের বাজার প্রসার ও লেখকদের পাঠকের কাছে পরিচিত করার বিষয়ে। বাংলাদেশে অবশ্য ইতিমধ্যে পশ্চিমবঙ্গের বইয়ের বাজার গড়ে উঠেছে। এ দেশের ঈদসংখ্যায়ও পশ্চিমবঙ্গের জনপ্রিয় লেখকদের লেখা ঠাঁই পায়। কবিতা উৎসবসহ নানা সাহিত্য আয়োজনে পশ্চিমবঙ্গের কবি-লেখকদের আমন্ত্রণ জানানো হয় এবং তাঁদের প্রাণবন্ত উপস্থিতিতে ঋদ্ধ হন এ দেশের লেখক ও পাঠকেরা। বলাই বাহুল্য, এ ক্ষেত্রে বাংলাদেশের নীতিনির্ধারকদের ভূমিকা অত্যন্ত প্রশংসনীয়। পশ্চিমবঙ্গের নীতিনির্ধারকেরও অনেক ক্ষেত্রে তা করছেন। বিশেষত বাংলাদেশ বইমেলা কলকাতা আয়োজনে তাদের কাছ থেকে ইতিবাচক সাড়া পাওয়া গেছে এবং যাচ্ছে। তাঁদের সহযোগিতা ছাড়া বাংলাদেশ বইমেলা কলকাতা প্রতিবছর আয়োজন করা সম্ভব হতো না।উল্লেখ্য, গত পাঁচ বছর বাংলাদেশ সরকারের সংস্কৃতিবিষয়ক মন্ত্রণালয়ের আওতাধীন জাতীয় গ্রন্থকেন্দ্র ও রপ্তানি উন্নয়ন ব্যুরোর সহযোগিতায়, কলকাতার বাংলাদেশ উপদূতাবাসের ব্যবস্থাপনায় এবং বাংলাদেশ জ্ঞান ও সৃজনশীল প্রকাশক সমিতির আয়োজনে বাংলাদেশ বইমেলা কলকাতা অনুষ্ঠিত হয়ে আসছে। প্রায় ৫০টি প্রকাশনা প্রতিষ্ঠান মেলায় অংশগ্রহণ করছে।এবারের বইমেলার উদ্বোধক ইমেরিটাস অধ্যাপক আনিসুজ্জামান। প্রধান অতিথি পশ্চিমবঙ্গ সরকারের মাধ্যমিক ও স্কুল শিক্ষামন্ত্রী ড. পার্থ চট্টোপাধ্যায়। সম্মানীয় অতিথি বিশিষ্ট কবি ও প্রাবন্ধিক শঙ্খ ঘোষ। অন্যান্যবারের মতো এবারও প্রতিদিন সন্ধ্যায় মেলার মঞ্চে বাংলাদেশের বিশিষ্ট কণ্ঠশিল্পীরা সংগীত পরিবেশন করবেন। মেলার সময়টায় রবীন্দ্র সদনের উন্মুক্ত প্রাঙ্গণ সব সময়েই পরিণত হয় একখণ্ড বাংলাদেশে। এবারের মেলায় পাঁচটি সেমিনার অনুষ্ঠিত হবে। বাঙালি জাতি ও জাতীয় নায়ক , গ্রন্থসেতু নির্মাণ: লেখক, পাঠক, প্রকাশক ও নীতিনির্ধারকদের ভূমিকা , প্রসঙ্গ: লালনসংগীত , প্রকাশনায় নারী এবং দুই বাংলার শিশুসাহিত্য: রহস্য, রোমাঞ্চ ও অ্যাডভেঞ্চার ।আশা করছি, এবারও মেলার ১০টি দিন বইপ্রেমীদের পদচারণে আনন্দমুখর হয়ে থাকবে।মাজহারুল ইসলাম: বাংলাদেশ জ্ঞান ও সৃজনশীল প্রকাশক সমিতির সহসভাপতি ও অন্যপ্রকাশের প্রধান নির্বাহী।ইহাতে মন্তব্য প্রদান বন্ধ রয়েছে
